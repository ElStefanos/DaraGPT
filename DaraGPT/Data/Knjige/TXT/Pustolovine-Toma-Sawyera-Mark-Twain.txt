Mark	Twain
Pustolovine	Toma	Sawyera
eBook:	BozaTozaOVU	KNJIGU	S	LJUBAVLJU	POSVEĆUJEM	SVOJOJ	SUPRUZI
	Predgovor
Većina	pustolovina	opisanih	u	ovoj	knjizi	zaista	se	i	dogodila.	Jednu	ili
dvije	doživio	sam	sâm,	a	ostale	su	doživjeli	moji	nekadašnji	školski	drugovi.
Hucka	Finna	preslikao	sam	iz	života,	a	isto	tako	i	Toma	Sawyera,	ali	ne	po
uzoru	na	jednu	osobu	–	Tom	je	mješavina	bitnih	osobina	trojice	dječaka	koje
sam	poznavao	pa	zato	pripada	složenom	građevinskom	stilu.
Sve	čudne	praznovjerice	o	kojima	se	ovdje	govori,	bile	su	rasprostranjene
među	djecom	i	robovima	na	Zapadu	u	vrijeme	kada	se	događa	ova	priča,	što
znači	prije	trideset-četrdeset	godina.
Premda	je	glavna	nakana	moje	knjige	da	posluži	za	zabavu	dječacima	i
djevojčicama,	nadam	se	da	je	zbog	toga	neće	izbjegavati	ni	muškarci	i	žene,
budući	da	mi	je	djelomično	na	umu	bio	pokušaj	da	odrasle	na	šaljiv	način
podsjetim	na	ono	što	su	i	sami	nekada	bili,	kako	su	se	osjećali,	mislili	i
govorili	te	u	kakve	su	se	neobične	pothvate	ponekad	upuštali.
PISAC
HARTFORD,	1876.Prvo	poglavlje
»Tome!«
Nema	odgovora.
»Tome!«
Nema	odgovora.
»Kamo	je	nestao	taj	dječak?	Hej,	Tome!«
Nema	odgovora.
Stara	gospođa	spusti	naočale	i	pogleda	preko	njih	po	sobi,	zatim	ih	podiže
i	pogleda	ispod	njih.	Malokad	je	gledala	ili	pak	nikad	nije	gledala	ravno	kroz
njih	kad	god	bi	tražila	nešto	tako	sitno	kao	što	je	nekakav	dječak:	bile	su	to
njezine	svečane	naočale,	ponos	njezina	srca,	a	služile	su	joj	samo	»za	ukras«,
a	ne	i	za	gledanje	–	jednako	je	toliko	mogla	vidjeti	i	kroz	dva	koluta	sa
štednjaka.	Na	trenutak	je	zbunjeno	gledala,	a	onda	rekla,	ne	bijesno,	ali	ipak
dovoljno	glasno	da	je	čuje	i	namještaj	u	sobi:
»E,	pa,	ako	te	dohvatim,	ja	ću…«
Nije	dovršila	rečenicu,	jer	se	već	bila	sagnula	i	stala	mlatarati	metlom
ispod	postelje,	pa	joj	je	trebalo	daha	da	naglasi	svoje	udarce.	Istjerala	je	samo
mačku.
»Tom	dječaku	nigdje	para	nema!«
Otišla	je	do	otvorenih	vrata,	zastala	i	zagledala	se	između	vitica	rajčice	i
kužnjaka	od	kojih	se	sastojao	njezin	vrt.	Toma	nigdje	nije	bilo.	Stoga	je
podigla	glas	do	visine	proračunate	za	veću	udaljenost	i	povikala:
»H-e-e-e-j,	Tome!«
Iza	nje	se	začu	slabašan	zvuk	pa	se	okrenula	upravo	na	vrijeme	da	za	skut
na	kaputiću	zgrabi	jednog	dječačića	i	spriječi	ga	u	bijegu.
»Gle,	kako	se	nisam	sjetila	ostave!	Što	si	tamo	radio?«
»Ništa.«»Ništa!	Pogledaj	kakve	su	ti	ruke.	Pogledaj	kakva	su	ti	usta.	Od	čega	ti	je
to?«
»Ne	znam,	tetko.«
»Zato	ja	znam.	Od	pekmeza	–	eto	od	čega.	Stoput	sam	ti	rekla	da	ću	ti
kožu	oderati	ako	ne	ostaviš	taj	pekmez	na	miru.	Dodaj	mi	šibu.«
Šiba	je	već	lebdjela	u	zraku	–	pogibelj	je	bila	neizbježna…
»Ajoj,	tetko!	Pogledaj	što	je	to	iza	tebe!«
Stara	se	gospođa	brzo	okrenula	i	skupila	suknje	da	izbjegne	opasnost.
Dječak	je	pak	umah	utekao,	uspentrao	se	preko	visoke	ograde	i	nestao.
Tetka	Polly	na	trenutak	iznenađeno	zastade,	a	onda	prasnu	u	dobrodušan
smijeh.
»Vrag	ga	odnio,	zar	ja	nikada	ništa	neću	naučiti?	Zar	me	nije	dovoljno
puta	nasamario	sličnim	smicalicama,	pa	barem	da	sam	ovaj	puta	pripazila?
Nema	veće	budale	od	stare	budale.	Teško	će	stari	pas	naučiti	nove	vještine,
kao	što	se	kaže.	Tako	mi	svega,	taj	dečko	nikada	ni	dva	dana	za	redom	ne
ponavlja	istu	varku	pa	kako	da	čovjek	onda	pogodi	što	će	učiniti?	On	kao	da
točno	zna	koliko	me	dugo	može	mučiti	prije	nego	me	uhvati	bijes,	a	zna	i	da
će	se,	ako	me	samo	na	trenutak	zadrži	ili	nasmije,	sve	smiriti	i	ja	ga	neću	biti
u	stanju	istući.	Bože	moj,	živa	je	istina	da	ne	izvršavam	svoju	dužnost	prema
tom	dječaku.	Štedi	šibu	i	razmazi	dijete,	kao	što	Biblija	kaže.	Znam	da	time
samo	gomilam	grijehe	koje	ćemo	oboje	morati	okajati.	On	je	živi	vrag,	Bože
oslobodi,	ali	je	jadnik	sin	moje	pokojne	sestre	i	nekako	nemam	srca	da	ga
tučem.	Svaki	put	kada	mu	popustim,	peče	me	savjest,	a	svaki	put	kada	ga
udarim,	puca	mi	staro	srce.	Bome	je	istina	da	je	čovjek	kojeg	je	žena	rodila
kratka	vijeka	i	pun	nevolja,	kako	kaže	Sveto	pismo,	a	i	meni	izgleda	da	je
tako.	Poslijepodne	će	opet	pobjeći	iz	škole,	a	ja	ću	ga	naprosto	morati
natjerati	da	za	kaznu	sutra	radi.	Silno	je	okrutno	tjerati	ga	na	rad	subotom,
kada	se	svi	dječaci	odmaraju,	ali	on	mrzi	raditi	više	nego	išta	drugo,	a	ja
moram	barem	donekle	izvršavati	svoju	dužnost	prema	njemu,	inače	ću
upropastiti	to	dijete.«
Tom	je	zaista	pobjegao	iz	škole	i	izvrsno	se	proveo.	Vratio	se	kući	upravo
na	vrijeme	da	malom	crncu	Jimu	prije	večere	pomogne	ispiliti	drva	i	nasjeći
triješća	za	idući	dan	–	odnosno,	stigao	je	na	vrijeme	da	Jimu	ispriča	svoje
pustolovine,	a	Jim	je	dotle	obavio	tri	četvrtine	posla.	Tomov	mlađi	brat
(točnije,	polubrat)	Sid	već	je	bio	završio	svoj	dio	posla	(pokupio	iverje),	jer	je
bio	miran	dječak	i	nije	imao	toliko	pustolovnu	i	nezgodnu	narav.Dok	je	Tom	večerao	i	krao	šećer	čim	bi	mu	se	za	to	ukazala	prilika,	tetka
Polly	mu	je	postavljala	niz	lukavih	i	vrlo	oštroumnih	pitanja	–	hoteći	ga
namamiti	na	neko	kobno	priznanje.	Kao	i	mnoge	druge	bezazlene	duše,	i	ona
je	u	sebi	samodopadno	njegovala	uvjerenje	kako	je	obdarena	sposobnostima
za	mračnu	i	tajnovitu	diplomaciju	te	je	svoje	najprozirnije	smicalice	rado
smatrala	čudesima	prave	pravcate	lukavosti.	Ona	reče:
»Bilo	je	prilično	toplo	u	školi,	je	li,	Tome?«
»Da,	tetko.«
»Jako	toplo,	je	li?«
»Da,	tetko.«
»Zar	nisi	poželio	otići	na	kupanje,	Tome?«
Toma	malčice	uhvati	strah,	neka	neugodna	slutnja.	Ispitivao	je	lice	tetke
Polly,	ali	mu	ono	nije	ništa	kazivalo,	pa	odgovori:
»Nisam,	tetko.	Zapravo,	nisam	baš	jako.«
Stara	gospođa	ispruži	ruku,	opipa	Tomovu	košulju	i	reče:
»Sada	ti	ipak	nije	prevruće.«	Laskala	joj	je	pomisao	što	je	otkrila	da	je
košulja	suha,	a	da	nitko	nije	posumnjao	kako	je	upravo	to	namjeravala	otkriti.
No,	Tom	je	unatoč	tome	znao	odakle	vjetar	puše.	Tako	je	preduhitrio	njezin
sljedeći	potez:
»Nas	nekoliko	polijevali	smo	se	na	pumpi	vodom	po	glavi.	Moja	je	još
vlažna,	vidiš?«
Tetku	Polly	naljuti	činjenica	što	je	previdjela	ovu	okolnost	koja	je
posredno	mogla	poslužiti	kao	dokaz	pa	joj	se	lukavština	izjalovila,	ali	onda
dobi	novo	nadahnuće:
»Tome,	ako	si	se	samo	polijevao	po	glavi,	nisi	morao	otparati	ovratnik
košulje	koji	sam	ti	prišila.	Otkopčaj	kaputić!«
Uznemirenosti	nestade	s	Tomova	lica.	On	otkopča	kaputić.	Ovratnik
košulje	bio	je	čvrsto	prišiven.
»Nije	valjda!	Dobro,	hajde-de.	Bila	sam	sigurna	da	si	pobjegao	iz	škole	i
otišao	na	kupanje.	Opraštam	ti,	Tome.	Izgled	često	vara,	kao	što	se	kaže,	pa	si
i	ti	bolji	nego	što	izgledaš.	Ovaj	put.«
Napola	joj	je	bilo	žao	što	je	njezina	oštroumnost	zakazala,	a	napola	drago
što	je,	barem	jednom,	Tom	ispao	poslušan.No,	Sidney	reče:
»Gle,	ja	sam	mislio	da	si	mu	ovratnik	prišila	bijelim	koncem,	a	ovaj	je
crn.«
»Pa	i	prišila	sam	ga	bijelim	koncem!	Tome!«
No,	Tom	nije	čekao	nastavak.	Na	izlasku	reče	s	vrata:
»Siddy,	izmlatit	ću	te	zbog	ovoga.«
Na	sigurnom	mjestu	Tom	ispita	dvije	dugačke	igle	koje	su	mu	bile
zabodene	u	suvratke	kaputića	i	omotane	koncem	–	jedna	bijelim,	a	druga
crnim.	Onda	reče:
»Nikad	ona	to	ne	bi	primijetila	da	nije	bilo	Sida.	Dobijesa!	Katkad	šije
bijelim,	a	katkad	crnim.	Volio	bih	više	od	svega	da	se	drži	ili	jednoga	ili
drugoga	–	ovako	nikad	ne	mogu	pogoditi	koji	je	sljedeći	put	na	redu.	No,
bogami,	namlatit	ću	Sida	zbog	ovoga.	Pokazat	ću	ja	njemu!«
Tom	u	svojem	selu	nije	važio	za	uzorna	dječaka.	Vrlo	je	dobro	znao	kako
bi	trebao	izgledati	uzoran	dječak	i	to	mu	se	gadilo.
Za	dvije	minute	ili	čak	i	manje	zaboravio	je	na	sve	svoje	brige.	Ne	zato
što	bi	te	brige	za	nj	bile	išta	manje	teške	i	gorke	no	što	su	za	odrasla	čovjeka
brige	koje	su	njemu	primjerene,	nego	zato	što	ih	je	potisnulo	nešto	novo	i
silno	uzbudljivo	te	mu	ih	na	neko	vrijeme	otjeralo	iz	misli	–	baš	kao	što
odrastao	čovjek	zaboravlja	svoje	nevolje	u	uzbuđenju	zbog	novih	pothvata.
Tu	je	novu	zabavu	predstavljala	vrijedna	novina	u	zviždanju,	način	što	mu	ga
je	nedavno	bio	pokazao	neki	crnac	pa	ga	je	sada	nastojao	na	miru	uvježbati.
Sastojao	se	u	posebnom	ćurliku,	nalik	na	ptičji,	svojevrsnom	titravom	cvrkutu
koji	se	izvodio	tako	da	jezik	usred	zviždanja	u	kratkim	razmacima	dodiruje
nepce	–	ako	je	ikada	bio	dječak,	čitalac	će	se	vjerojatno	sjetiti	kako	se	to	radi.
Marljivošću	i	ustrajnošću	uskoro	je	svladao	tu	vještinu	i	zakoračio	niz	ulicu
usta	ispunjenih	skladom	i	duše	ispunjene	milinom.	Osjećao	se	kao	što	se
osjeća	zvjezdoznanac	koji	je	otkrio	novi	planet	–	u	pogledu	snage	i	dubine
nepomućenog	zadovoljstva,	dječak	je	nesumnjivo	bio	u	prednosti	pred
zvjezdoznancem.
Ljetne	su	večeri	bile	duge.	Još	se	nije	bilo	smračilo.	Najednom	Tom
prestade	zviždukati.	Ispred	njega	je	stajao	neznanac	–	dječak	nešto	malo	veći
od	njega.	Došljak	bilo	koje	dobi	ili	spola	pobudio	bi	znatiželju	u	jadnom	i
bijednom	seocetu	St.	Petersburgu.	Ovaj	je	dječak	bio	i	dobro	odjeven	–
previše	dobro	za	radni	dan.	Ma,	čudo	neviđeno!	Kapa	mu	je	bila	nešto
predivno,	kratki	kaputić	od	plava	sukna	i	s	gustim	kopčanjem	nov	i	uredan,	aisto	tako	i	hlače.	Imao	je	i	cipele	na	nogama	–	a	bio	je	tek	petak.	Čak	je	nosio
i	kravatu,	komadić	nekakve	svijetle	vrpce.	Izgledao	je	i	ponašao	se	kao	da
dolazi	iz	grada,	a	to	je	Tomu	išlo	na	jetra.	Što	je	Tom	duže	piljio	u	ovo	sjajno
čudo,	što	je	više	dizao	nos	zbog	neznančeve	otmjenosti,	vlastita	mu	se
vanjština	činila	sve	jadnijom.	Obojica	su	dječaka	šutjela.	Ako	bi	se	jedan	od
njih	pomaknuo,	pomaknuo	bi	se	i	drugi	–	ali	samo	postrance,	kružno	se
krećući	i	cijelo	vrijeme	ostajući	licem	u	lice,	okom	u	oko.	Konačno	Tom
progovori:
»Ja	sam	jači	od	tebe!«
»E,	baš	bih	to	volio	vidjeti.«
»Pa,	bome	i	jesam.«
»Ni	slučajno.«
»O,	jesam.«
»Ne,	nisi.«
»Jesam.«
»Nisi.«
»Jesam!«
»Nisi!«
Neugodna	stanka,	a	onda	Tom	upita:
»Kako	se	zoveš?«
»To	se	tebe	uopće	ne	tiče.«
»Ticat	će	me	se	kad	ti	pokažem	što	te	ide.«
»Pa	zašto	mi	ne	pokažeš?«
»Samo	reci	nešto,	pa	i	hoću.«
»Nešto	–	nešto	–	nešto.	Eto	ti!«
»O,	misliš	da	si	jako	duhovit,	ha?	Mogao	bih	te	istući	s	jednom	rukom
vezanom	na	leđima,	samo	da	hoću.«
»Pa	zašto	to	onda	ne	napraviš?	Samo	puno	pričaš.«
»Pa	i	hoću,	samo	me	izazivaj.«
»O,	da	–	mnogi	su	već	tako	nadrapali.«
»Pametnjaković!	Misliš	da	si	netko	i	nešto,	ha?	O,	kakav	šešir!«»Samo	ga	pipni	ako	ti	se	ne	sviđa.	Hajde,	zbaci	mi	ga	s	glave	–	tko	god	se
to	usudi,	skupljat	će	zube	po	prašini.«
»Lažeš!«
»Ti	lažeš.«
»U	laganju	si	glavni,	a	ni	prstom	se	ne	usuđuješ	maknuti.«
»‘Ajde	prošeći.«
»Dosta!	Ako	i	dalje	budeš	lupao	gluposti,	bacit	ću	ti	kamen	u	glavu.«
»Ma,	da	ne	bi.«
»Bome	hoću.«
»Pa	zašto	to	onda	ne	napraviš?	Zašto	samo	stalno	pričaš	o	tome?	Zašto	to
ne	napraviš?	Bojiš	se,	eto,	to	je.«
»Ne	bojim	se.«
»Bojiš	se.«
»Ne.«
»Da.«
Opet	stanka,	opet	su	se	malo	odmjeravali	i	obilazili	jedan	oko	drugoga,	a
onda	se	nađoše	rame	uz	rame.	Tom	reče:
»Miči	se	odavde!«
»Miči	se	ti«
»Neću.«
»Neću	ni	ja.«
Stajali	su	tako,	svaki	s	koso	ispruženom	nogom	radi	boljeg	oslonca,
uzajamno	se	gurajući	iz	sve	snage	i	pogledom	punim	mržnje	strijeljajući	jedan
na	drugoga.	No,	nijedan	nije	uspijevao	nadjačati	protivnika.	Natezali	su	se
tako	sve	dok	se	obojica	ne	zacrvenješe	u	licu	i	ne	ugrijaše	se,	a	onda	i	jedan	i
drugi	s	krajnjim	oprezom	popustiše	stisak.	Tom	sada	reče:
»Ti	si	kukavica	i	blesan.	Tužit	ću	te	svom	starijem	bratu:	on	te	može
smlaviti	malim	prstom,	a	ja	ću	mu	i	reći	da	to	napravi.«
»Briga	mene	za	tvog	starijeg	brata!	Moj	je	brat	stariji	od	tvoga	–	štoviše,
moj	brat	može	baciti	tvoga	preko	one	ograde.	(Oba	su	brata	bila	izmišljena.)
»To	je	laž.«»Čim	ti	tako	kažeš,	znači	da	nije	tako.«
Tom	nožnim	palcem	povuče	crtu	u	prašini	i	reče:
»Usudi	se	ovo	prekoračiti	i	istući	ću	te	tako	da	nećeš	moći	ni	ustati.	Tko
god	se	to	usudi,	nadrapat	će.«
Novi	je	dječak	brzo	prekoračio	crtu	i	rekao:
»Čuli	smo	što	ćeš	učiniti,	pa	da	te	sad	vidimo.«
»Nemoj	me	požurivati.	Bolje	se	pazi.«
»Pa	rekao	si	što	ćeš	napraviti	–	zašto	to	onda	i	ne	napraviš?«
»Ti	bokca!	Za	dva	centa	i	hoću.«
Novi	dječak	izvadi	iz	džepa	dva	bakrena	novčića	i	s	prezirom	ih	pruži
Tomu.	Tom	ih	tresne	o	zemlju.	Učas	su	se	oba	dječaka	valjala	i	kotrljala	po
prašini	pograbivši	se	kao	mačke.	Cijelu	su	se	minutu	natezali	i	vukli	jedan
drugoga	za	kosu	i	odjeću,	udarali	se	i	grebli	po	nosu,	a	na	njih	se	polagano
spuštale	prašina	i	slava.	Najednom	se	zbrka	raščistila	i	kroz	maglu	se	bitke
ukazao	Tom	koji	je	bio	uzjahao	na	novog	dječaka	i	sada	ga	je	udarao	šakama.
»Viči	dosta!«	govorio	mu	je.
Dječak	se	borio	da	se	oslobodi.	Plakao	je	–	uglavnom	od	bijesa.
»Viči	dosta!«	–	i	udarci	su	se	nastavljali.
Napokon	je	stranac	izustio	prigušeno	»Dosta!«	pa	ga	je	Tom	pustio	da
ustane	i	rekao	mu:
»Ovo	ti	je	bila	dobra	škola.	Drugi	put	bolje	pazi	koga	ćeš	izazivati.«
Novi	dječak	ode	otresajući	prašinu	s	odijela,	jecajući,	šmrcajući,
povremeno	se	osvrćući,	odmahujući	glavom	i	prijeteći	što	će	sve	učiniti	Tomu
»drugi	put	kad	ga	uhvati.«	Tom	na	to	odgovori	ruganjem	i	kočoperno	se
udalji,	no	tek	što	je	novom	dječaku	okrenuo	leđa,	ovaj	zgrabi	kamen,	baci	ga	i
pogodi	Toma	između	lopatica,	a	onda	podvi	rep	i	pobježe	kao	zec.	Tom	je
podmuklicu	gonio	sve	do	njegove	kuće	i	tako	otkrio	gdje	stanuje.	Onda	je
neko	vrijeme	stražario	pred	ulazom	i	izazivao	neprijatelja	da	izađe,	ali	mu	se
neprijatelj	samo	kreveljio	kroz	prozor	i	odbijao	svaki	izazov.	Na	kraju	se
pojavila	neprijateljeva	majka	i	nazvala	Toma	zločestim,	pokvarenim	i
neodgojenim	djetetom	te	ga	otjerala.	Tom	je	otišao,	ali	je	»čvrsto«	odlučio	da
će	onog	dječaka	već	»srediti«.
Te	se	večeri	prilično	kasno	vratio	kući,	pa	kada	se	oprezno	popeo	kroz
prozor,	otkrio	je	zasjedu	u	liku	svoje	tetke;	a	kada	je	tetka	vidjela	u	kakvu	muje	stanju	odjeća,	njezina	je	odluka	da	mu	subotnji	odmor	pretvori	u	sužanjstvo
i	prisilan	rad	postala	čvršća	od	kremena.Drugo	poglavlje
Osvanulo	subotnje	jutro,	cijela	je	ljetna	priroda	bila	bistra	i	svježa	i	sve	je
odisalo	životom.	Sva	su	srca	pjevala,	a	ako	je	srce	bilo	mlado,	pjesma	je	sama
navirala	na	usta.	Na	svačijem	je	licu	sjala	radost,	a	noge	same	poskakivale.
Bagremi	su	cvjetali	i	njihov	je	miomiris	ispunjavao	zrak.	Cardiff	Hill	što	se
nalazio	nakraj	sela	i	uzdizao	se	nad	njim,	obrastao	zelenilom,	ležao	je	upravo
dovoljno	daleko	da	bi	se	doimao	kao	obećana	zemlja:	sanjiv,	spokojan	i
primamljiv.
Tom	se	pojavi	na	pločniku	noseći	vjedro	puno	vapna	i	četku	dugačka
drška.	Očima	premjeri	ogradu	i	namah	ga	napusti	sva	radost,	a	duboka	mu
potištenost	pade	na	dušu.	Daščana	ograda	dugačka	gotovo	trideset	jardi	i
visoka	devet	stopa!	Život	mu	se	učini	ispraznim,	a	življenje	tek	kao	težak
teret.	Uzdahnuvši,	umoči	četku	i	prijeđe	njome	duž	najgornje	daske.	Ponovi
postupak	jednom,	pa	još	jednom.	Onda	tu	beznačajnu	prugu	što	ju	je	netom
bio	premazao	vapnom,	usporedi	s	područjem	neobijeljene	ograde	koje	se
pružalo	do	u	nedogled	pa	obeshrabreno	sjede	na	jednu	ogradicu	oko	drveta.
Uto	se	skakućući	na	ulazu	pojavi	Jim:	u	ruci	je	nosio	limeno	vjedro	i	pjevao
»Cure	u	Buffalu«.	Donošenje	vode	s	javne	crpke	u	Tomovim	je	očima	ranije
uvijek	bilo	mrzak	posao,	ali	mu	se	sada	nije	tako	činilo.	Sjetio	se	da	oko	crpke
uvijek	ima	nekakva	društva.	Uvijek	je	tamo	bilo	bijele	djece,	mulata,	crnih
dječaka	i	djevojčica	–	čekali	su	u	redu,	odmarali	se,	razmjenjivali	igračke,
svađali	se,	tukli	i	šalili.	Još	se	sjetio	i	da	se	Jim	s	vjedrom	vode,	iako	je	crpka
bila	udaljena	od	kuće	samo	sto	i	pedeset	jardi,	nikad	ne	bi	vratio	za	manje	od
sat	vremena	–	a	čak	i	onda	bi	redovito	netko	morao	otići	po	njega.	Tom	reče:
»Slušaj,	Jime,	ja	ću	donijeti	vodu	ako	ćeš	ti	malo	krečiti.«
Jim	odmahnu	glavom	i	reče:
»Ne	moći,	gos’n	Tom.	Staro	gospođa	meni	reklo	ja	morati	ići	po	vodu	i	ne
se	natjeravati	sa	sva’ko.	Ona	kazati	ona	očekivati	da	gos’n	Tom	hoće	da	ja
krečiti,	ali	ona	meni	reklo	da	se	ne	obazirim,	nego	radim	svoj	pos’o.	Ona	reći
da	ona	nadgledavati	krečenje.«
»O,	baš	te	briga	što	ona	kaže,	Jime.	Ona	uvijek	tako	govori.	Daj	mi	kantu,
vraćam	se	za	minutu.	Neće	ona	ni	znati.«
»O,	ne	smjeti,	gos’n	Tom.	Staro	gospođa	meni	skiniti	glava.	Zaista	hoće.«
»Ona!	Ona	nikada	nikog	ne	tuče.	Samo	te	čvrkne	napršnjakom	po	glavi,	a
htio	bih	znati	tko	mari	za	to.	Ona	govori	strašne	stvari,	ali	riječi	ne	bole	–
naravno,	ako	se	ne	rasplače.	Jime,	dat	ću	ti	nešto	posebno.	Dat	ću	ti	bijelukuglicu	od	pravog	kamena!«
Jim	se	počinjao	kolebati.
»Bijelu	špekulu,	Jim!	To	je	prvoklasna	špekula.«
»Ojoj,	pikula	je	divota	stvar,	ja	ti	reći!	Ali	gos’n	Tom,	ja	silno	bojim	staro
gospođa…«
»Osim	toga,	ako	hoćeš,	pokazat	ću	ti	svoj	ranjeni	nožni	prst.«
Jim	je	bio	samo	ljudsko	biće	i	ta	je	napast	bila	za	njega	prevelika.	Spustio
je	vjedro	i	uzeo	bijelu	kuglicu,	a	zatim	se,	dok	je	Tom	odmotavao	zavoj,	sa
silnom	radoznalošću	nadnio	nad	njegov	nožni	prst.	U	idućem	je	trenutku	letio
s	vjedrom	niz	ulicu	češući	se	po	stražnjici,	Tom	je	vapnom	odlučno
premazivao	plot,	a	tetka	Polly	povlačila	se	s	bojnog	polja	s	papučom	u	ruci	i
pobjedom	u	oku.
No,	Tomova	odrješitost	nije	dugo	trajala.	Poče	razmišljati	o	svakojakim
zabavama	koje	je	bio	smislio	za	taj	dan	i	njegovi	su	jadi	bivali	sve	brojniji.
Uskoro	će	naići	slobodni	dječaci	pa	će	proskakutati	pored	njega	spremajući	se
na	raznovrsne	divne	pothvate	i	na	sve	će	se	mile	i	nemile	načine	zabavljati	na
račun	toga	što	on	mora	raditi.	I	sama	pomisao	na	to	pekla	ga	je	kao	vatra.
Izvadi	svoje	ovozemaljsko	blago	i	pregleda	ga:	komadići	igračaka,	špekule	i
razni	otpaci.	Možda	bi	time	i	mogao	nekoga	potplatiti	da	ga	odmijeni	na
poslu,	ali	ne	bi	bilo	ni	upola	dovoljno	za	barem	pola	sata	prave	slobode.	Stoga
je	ta	oskudna	sredstva	vratio	u	džep	i	ostavio	se	pomisli	na	to	da	pokuša
potkupiti	nekoga	od	drugih	dječaka.	I	u	tom	se	mračnom	i	beznadnom
trenutku	u	njemu	rodilo	nadahnuće!	Ni	više	ni	manje	nego	veliko,
veličanstveno	nadahnuće.
Podigao	je	četku	i	mirno	nastavio	raditi.	Na	vidiku	se	pojavi	Ben	Rogers,
od	svih	dječaka	baš	onaj	čijega	se	izrugivanja	najviše	plašio.	Ben	je	išao
poskakujući,	cupkajući	i	đipajući,	što	je	bio	dovoljan	dokaz	za	to	da	mu	je
srce	bezbrižno,	a	očekivanja	visoka.	Jeo	je	jabuku	i	od	vremena	do	vremena
ispuštao	neko	dugo	i	zvučno	tuljenje	poslije	kojega	bi	uslijedilo	duboko	ding-
dong-dong,	ding-dong-dong	–to	se	on	igrao	parobroda.	Kada	se	približio,
smanji	brzinu	i	uputi	prema	sredini	ulice,	nagnu	se,	što	je	više	mogao,	na
desni	bok	pa	stade	zaokretati	sporo	i	sa	silnom	uzvišenošću	i	ozbiljnošću	–
oponašao	je	»Veliki	Missouri«	i	zamišljao	da	mu	gaz	iznosi	devet	stopa.	On	je
bio	brod,	kapetan	i	brodska	zvona,	sve	u	isti	mah,	tako	da	je	sebe	u	mašti
morao	doživljavati	kao	da	istodobno	stoji	na	vlastitoj	gornjoj	palubi,	izdaje
zapovijedi	i	izvršava	ih:
»Zaustavi,	momče!	Cin-cilin-cin-cin!«	Gotovo	je	posve	izgubio	brzinu	ipolako	počeo	pristajati	uz	pločnik.
»Nazad	uzvodno!	Cin-cilin-cin!«	Ispružio	je	ruke	niz	kukove	i	ukočio	ih.
»Desnim	kotačem	još	malo	nazad!	Cin-cilin-cin!	Pljus,	pljuuusss,
pljuuusss,	pljus!«	Za	to	mu	je	vrijeme	desna	ruka	dostojanstveno	opisivala
krugove,	jer	je	predstavljala	kotač	od	četrdeset	stopa.
»Još	malo	nazad	lijevim!	Cin-cilin-cin!	Pljus,	pljuuusss,	pljus!«	Sada	je	i
lijeva	ruka	počela	opisivati	krugove.
»Desni	stoj!	Cin-cilin-cin!	Lijevi	–	stoj!	Naprijed	desnim!	Zaustavljaj!
Polako	okreći	vanjskim!	Cin-cilin-cin!	Pljuusss!	Izvuci	glavno	uže!	Življe,
daj!	Bacaj	pomoćno	uže!	Što	čekate?	Nabaci	omču	oko	stupića!	Pripremi
mostić…	spuštaj!	Zaustavi	strojeve!	Cin-cilin-cin!	Ššššš!	(Ovo	je	bilo
ispitivanje	odušaka	na	parnom	stroju.)
Tom	je	i	dalje	premazivao	ogradu	vapnom	ne	obraćajući	ni	najmanju
pažnju	na	parobrod.	Ben	se	na	trenutak	zapilji	u	njega,	a	onda	reče:
»E-he-hej!	Dolijao	si,	je	li?«	Odgovora	nije	bilo.	Tom	je	umjetničkim
okom	promatrao	svoj	zadnji	potez,	onda	je	još	jednom	lagano	povukao
četkom	pa,	kao	i	maloprije,	ponovno	promotrio	ishod.	Ben	se	smjestio	pokraj
njega.	Iako	mu	je	voda	dolazila	na	usta	pri	pomisli	na	jabuku,	Tom	je	i	dalje
radio.	Ben	reče:
»Hej,	stari,	moraš	raditi,	ha?«
Tom	se	naglo	okrenu	i	reče:
»A,	to	si	ti,	Bene!	Nisam	te	ni	primijetio.«
»Čuj,	idem	se	kupati.	A	i	ti	bi,	samo	da	možeš,	ha?	Ali	ti	više	voliš	raditi,
je	li?	Naravno!
Tom	malo	odmjeri	dječaka	i	zapita:
»Što	ti	nazivaš	radom?«
»Eto,	zar	ovo	nije	rad?«
Tom	nastavi	bijeliti	i	nehajno	odgovori:
»Možda	jest,	a	možda	i	nije.	Samo	znam	da	Tomu	Sawyeru	to	odgovara.«
»O,	hajde,	ne	misliš	valjda	reći	da	ti	se	to	sviđa?«
Četka	se	nije	zaustavljala.
»Sviđa?	Pa	ne	vidim	zašto	mi	se	ne	bi	sviđalo.	Zar	ti	se	svaki	dan	pružaprilika	da	krečiš	ogradu?«
To	je	stvar	prikazivalo	u	sasvim	novom	svjetlu.	Ben	prestade	grickati
jabuku.	Tom	je	pažljivo	povlačio	četkom	amo-tamo,	odmicao	se	da	vidi	što	je
napravio,	dodavao	ovdje-ondje	pokoji	potez	i	ponovno	procjenjivao	svoje
djelo,	a	Ben	je,	promatrajući	pažljivo	svaki	njegov	pokret,	pokazivao	sve	jače
zanimanje	i	sve	veću	opčinjenost.	Zatim	reče:
»Čuj,	Tome,	daj	i	meni	da	malo	krečim.«
Tom	se	zamisli	i	već	se	činilo	da	će	pristati,	ali	se	onda	predomisli:
»Ne,	ne,	izgleda	mi	da	bi	to	teško	išlo,	Bene.	Vidiš,	tetka	Polly	strašno
pazi	na	ovu	ogradu.	Znaš,	na	samoj	je	ulici.	Da	je	to	stražnja	ograda,	bilo	bi
mi	svejedno,	a	isto	tako	i	tetki.	Da,	tetka	jako	pazi	na	ovu	ogradu.	Treba	je
jako	pažljivo	okrečiti.	Izgleda	mi	da	bi	jedva	jedan	dječak	od	tisuću,	možda	i
od	dvije	tisuće,	mogao	to	napraviti	baš	kako	treba.«
»Nije	valjda?	Daj,	pusti	me	da	pokušam.	Samo	malo.	Tome,	da	sam	ja	na
tvom	mjestu,	ja	bih	tebe	pustio	da	krečiš.«
»Bene,	rado	bih	ti	ja	to	dopustio,	majke	mi,	ali	tetka	Polly…	Eto,	i	Jim	je
htio	krečiti,	ali	mu	nije	dala.	I	Sid	je	htio,	ali	nije	dopustila	ni	Sidu.	Vidiš	i
sam	kako	je	to	gadno	za	mene.	Ako	ti	počneš	raditi	na	ovoj	ogradi	i	nešto	se
dogodi…«
»Oh,	koješta,	pa	pazit	ću.	Daj	mi	sad	da	pokušam.	Evo,	dat	ću	ti	ogrizak
od	jabuke.«
»No,	dobro.	Ipak	ne,	Bene,	ne	mogu.	Bojim	se…«
»Dat	ću	ti	sve	što	je	ostalo!«
Tom	mu	predade	četku	neodlučna	lica,	ali	s	veseljem	u	srcu.	I	dok	je	bivši
parobrod	»Veliki	Missouri«	radio	i	znojio	se	na	suncu,	bivši	je	umjetnik	sjeo	u
hlad	na	obližnju	bačvu,	mlatarao	nogama,	mljackajući	jeo	jabuku	i	smišljao
daljnji	pokolj	nevine	dječice.	Žrtava	mu	nije	ponestajalo	jer	bi	onuda	svaki
čas	prošao	neki	dječak.	Dolazili	su	se	rugati,	a	ostajali	bi	bijeliti	ogradu.	Kada
se	Ben	umorio,	Tom	je	sljedeću	priliku	prodao	Billyu	Fisheru	za	dobro
pokrpana	papirnatog	zmaja.	A	kada	je	pak	Billy	ispao	iz	igre,	njegovo	je
mjesto	kupio	Johnny	Miller	za	crknutog	štakora	i	uzicu	na	kojoj	se	taj	štakor
mogao	vitlati	–	i	tako	dalje,	i	tako	dalje,	sat	za	satom.	Još	ujutro	Tom	je	bio
jadan,	siromašan	dječak,	a	oko	sredine	poslijepodneva	doslovce	je	plivao	u
obilju.	Pored	ranije	spomenutih	stvari,	imao	je	i	dvanaest	špekula,	dio
drombulje,	komadić	plavog	stakla	kroz	koji	se	moglo	gledati,	top	načinjen	od
drvenog	kalema	za	konac,	ključ	kojim	se	ništa	nije	moglo	otključati,	komadićkrede,	stakleni	čep	za	brušenu	bocu,	limenog	vojnika,	dva	punoglavca,	šest
praskavih	žabica,	jednooku	mačkicu,	mjedenu	kvaku	s	vrata,	pseću	ogrlicu
bez	psa,	držak	od	noža,	četiri	narančine	kore	i	stari	rasklimani	prozorski	okvir.
Sve	je	to	vrijeme	proveo	lijepo,	ugodno	i	dokono	te	ujedno	i	u	velikom
društvu,	a	na	ogradi	su	se	na	kraju	našla	čak	tri	vapnena	premaza!	Da	mu	nije
ponestalo	vapna,	bio	bi	otjerao	u	stečaj	svakog	dječaka	u	selu.
Tom	zaključi	da	svijet,	na	kraju	krajeva,	baš	i	nije	tako	besmislen.	I
nehotice	je	bio	otkrio	najvažniji	zakon	prema	kojem	se	ravna	ljudsko
djelovanje	–	naime,	da	je,	ako	čovjeka	ili	dječaka	hoćeš	natjerati	da	nešto
poželi,	samo	potrebno	to	učiniti	teško	dostupnim.	Da	je	on	bio	velik	i	mudar
filozof,	kao	pisac	ove	knjige,	tada	bi	shvatio	kako	se	rad	sastoji	u	onome	što
čovjek	mora	učiniti,	a	igra	u	onome	što	se	ne	mora.	To	bi	mu	pomoglo	da
shvati	zašto	je	pravljenje	umjetnog	cvijeća	ili	okretanje	kotača	za
navodnjavanje	rad,	dok	su	kuglanje	ili	penjanje	na	Mont	Blanc	samo	zabava.
U	Engleskoj	ima	bogate	gospode	koja	ljeti	svakodnevno,	na	udaljenosti	od
dvadeset	ili	trideset	milja,	tjeraju	četveroprežne	putničke	kočije	zato	što	ih	ta
povlastica	stoji	svu	silu	novaca,	no	da	im	netko	za	taj	isti	posao	ponudi	plaću,
sve	bi	se	pretvorilo	u	rad,	a	oni	bi	odustali	od	te	zabave.
Dječak	je	neko	vrijeme	mozgao	o	važnoj	promjeni	koja	se	dogodila	u
njegovu	imovinskom	stanju,	a	onda	se	uputi	u	glavno	sjedište	da	ondje
podnese	izvještaj.Treće	poglavlje
Tom	se	pojavi	pred	tetkom	Polly	koja	je	sjedila	kraj	otvorenog	prozora	u
ugodnoj	prostoriji	u	stražnjem	dijelu	kuće,	prostoriji	koja	je	u	isti	mah	bila
spavaća	soba,	blagovaonica	u	kojoj	se	i	doručkovalo	i	objedovalo	te	knjižnica.
Blagi	ljetni	zrak,	umirujuća	tišina,	miris	cvijeća	i	sanjivo	zujanje	pčela	učinili
su	svoje	i	ona	je	zadrijemala	nad	pletivom	–	jer	nije	imala	drugoga	društva
osim	mačke	koja	joj	je	spavala	u	krilu.	Naočale	je	za	svaki	slučaj	bila	podigla
na	vrh	sijede	glave.	Mislila	je,	naravno,	da	je	Tom	već	odavno	nekamo
pobjegao	i	začudila	se	što	joj	se	on	tako	neustrašivo	opet	predaje	u	ruke.	Tom
upita:	»Tetko,	mogu	li	se	sada	ići	igrati?«
»Što,	zar	već?	Koliko	si	napravio?«
»Sve,	tetko.«
»Tome,	ne	laži.	To	ne	podnosim.«
»Ne	lažem,	tetko,	sve	je	napravljeno.«
Tetka	Polly	nije	baš	vjerovala	takvoj	izjavi	te	izađe	da	se	uvjeri	kako
stvari	stoje:	bila	bi	zadovoljna	i	da	je	dvadeset	posto	Tomove	tvrdnje	bilo
istinito.	Kada	je	vidjela	da	je	cijela	ograda	obijeljena,	i	ne	samo	obijeljena,
već	i	pažljivo	namazana	i	premazana,	a	duž	nje,	štoviše,	po	zemlji	povučena	i
dodatna	pruga,	njezino	je	iznenađenje	bilo	gotovo	neizrecivo.	Rekla	je:
»No,	tako	nešto!	Tome,	bome	se	mora	priznati	da	znaš	raditi	kad	se	na	to
odlučiš.«	A	onda	je	ublažila	pohvalu	dodavši:	»Samo	moram	reći	da	se	na	to
vrlo	rijetko	odlučuješ.	Dobro,	možeš	se	ići	igrati,	ali	pazi	da	se	vratiš	još	u
toku	ovog	tjedna,	inače	ću	te	istući.«
Tomov	ju	je	sjajni	uspjeh	toliko	oduševio	da	je	odvela	dječaka	u
smočnicu,	izabrala	najljepšu	jabuku	i	pružila	mu	je	zajedno	s	poticajnom
poukom	o	tome	kako	više	vrijedi	i	bolje	prija	poslastica	do	koje	dođemo	bez
grijeha	i	kreposnim	naporom.	I	baš	kad	je	taj	govor	završavala	sretno	nađenim
biblijskim	ukrasom,	Tom	joj	»zdipio«	i	jedan	uštipak.
Onda	je	pojurio	van	i	ugledao	Sida	kako	baš	kreće	uz	vanjske	stepenicekoje	su	vodile	do	stražnjih	soba	na	katu.	Za	tren	oka	zrakom	poletješe	grude
zemlje	što	su	se	Tomu	našle	pri	ruci.	Bješnjele	su	oko	Sida	kao	oluja	praćena
tučom.	Prije	no	što	se	tetka	Polly	uspjela	pribrati	od	iznenađenja	i	pohitati
Sidu	u	pomoć,	šest-sedam	gruda	pogodilo	je	cilj,	a	Tom	preskočio	ogradu	i
nestao.	Na	ogradi	su	postojala	i	vrata,	ali	je	on,	kao	i	inače,	bio	u	prevelikoj
žurbi	da	bi	se	njima	poslužio.	Srce	mu	je	sada	bilo	na	mjestu	jer	se	obračunao
sa	Sidom	zbog	onog	upozorenja	na	crni	konac	i	nevolja	u	koje	ga	je	uvalio.
Obišao	je	ugao	ograde	i	izašao	na	blatnu	stazu	koja	je	vodila	iza	staje	u
kojoj	je	tetka	Polly	držala	krave.	Uskoro	se	nađe	izvan	tetkina	dohvata	i
siguran	od	kazne	pa	požuri	prema	seoskom	trgu,	gdje	su	se	prema	prijašnjem
dogovoru	trebale	sukobiti	dvije	»vojske«	dječaka.	Tom	je	bio	general	jedne
od	njih,	a	Joe	Harper	(njegov	najbolji	prijatelj)	general	druge.	Ova	se	dva
velika	zapovjednika	nisu	udostojala	osobno	sudjelovati	u	borbi	–	to	je	više
priličilo	sitnijoj	ribi	–	nego	su	zajedno	sjedila	na	povišenom	mjestu	i
upravljala	bitkama	izdajući	naredbe	preko	ađutanata.	Tomova	vojska,	nakon
duge	i	teške	borbe,	odnese	veliku	pobjedu.	Tada	prebrojiše	mrtve,	razmijeniše
zarobljenike,	ugovoriše	uvjete	idućeg	nesporazuma	i	dogovoriše	dan
neizbježne	bitke.	Zatim	se	vojnici	svrstaše	u	redove	i	odmarširaše,	a	Tom	sam
krenu	kući.
Dok	je	prolazio	pored	kuće	u	kojoj	je	živio	Jeff	Thatcher,	ugleda	u	vrtu
nepoznatu	djevojčicu	–	dražesno	malo	plavooko	stvorenje	žute	kose	spletene
u	dvije	duge	pletenice,	u	bijeloj	ljetnoj	haljinici	i	vezenim	dugačkim	ženskim
gaćama.	Upravo	ovjenčani	junak	pade	bez	boja.	Stanovita	Amy	Lawrence
iščeznu	mu	iz	srca	i	u	njemu	za	sobom	ne	ostavi	čak	ni	uspomenu.	Mislio	je
da	je	voli	do	ludila	i	svoju	je	strast	smatrao	obožavanjem,	a	gle!	–	bila	je	to
tek	prolazna	sićušna	naklonost.	Osvajao	ju	je	mjesecima,	a	ona	mu	je	jedva
prije	tjedan	dana	priznala	svoju	ljubav.	Bio	je	najsretniji	i	najponosniji	dječak
na	svijetu	tek	sedam	kratkih	dana,	a	sada	mu	je	ona	u	jednom	jedinom
trenutku	nestala	iz	srca	poput	kakve	slučajne	došljakinje	čiji	je	posjet	završio.
Iz	prikrajka	je	s	obožavanjem	promatrao	ovoga	novog	anđela	sve	dok	nije
opazio	da	ga	je	djevojčica	otkrila.	Onda	se	pretvarao	da	ne	primjećuje	njezinu
prisutnost	i	počeo	se	»šepiriti«	izvodeći	kojekakve	djetinjaste	budalaštine	ne
bi	li	stekao	njezino	divljenje.	Neko	je	vrijeme	ovako	blesavo	lakrdijao,	ali	je
uskoro,	usred	neke	opasne	gimnastičke	točke,	letimično	pogledao	u	stranu	i
vidio	da	se	ona	uputila	prema	kući.	Prišao	je	ogradi	i	sav	se	žalostan	naslonio
na	nju	u	nadi	da	će	se	djevojčica	ipak	nešto	duže	zadržati.	Ona	je	načas
zastala	na	stepenicama,	a	onda	krenula	prema	vratima.	Kad	je	nogom	stupila
na	prag,	Tom	duboko	uzdahnu,	ali	mu	se	lice	odmah	ozari	jer	mu	je,	čas	prije
no	što	će	nestati,	preko	plota	dobacila	maćuhicu.Dječak	potrča	onamo,	zaustavi	se	na	stopu-dvije	od	cvijeta,	zasjeni	rukom
oči	i	zagleda	se	niz	ulicu	kao	da	je	otkrio	da	se	tamo	nešto	zanimljivo	događa.
Zatim	s	tla	podiže	slamku	i,	zabacivši	glavu,	pokuša	je	zadržati	u	ravnoteži	na
nosu.	Njišući	se	ovamo-onamo,	u	tom	se	nastojanju	sve	više	približavao
maćuhici.	Napokon	bosom	nogom	dotaknu	cvijet,	spretno	ga	uhvati	nožnim
prstima	i	sa	svojim	blagom	u	dva	skoka	nestade	iza	ugla.	No,	samo	na
trenutak,	samo	da	bi	mogao	staviti	cvijet	pod	kaput	–	blizu	srca	ili	možda
blizu	želuca,	jer	se	nije	mnogo	razumio	u	anatomiju,	a	i	inače	nije	običavao
previše	cjepidlačiti.
Zatim	se	vratio,	do	mraka	se	motao	oko	ograde	i	»šepirio	se«	kao	i	prije.
No,	djevojčica	se	više	nije	pokazivala,	premda	se	Tom	donekle	tješio	nadom
da	ona	u	međuvremenu	stoji	blizu	nekog	prozora	i	promatra	njegovo
udvaranje.	Napokon	je	nerado	otišao	kući,	a	jadna	mu	je	glava	bila	ispunjena
maštarijama.
Za	večerom	je	cijelo	vrijeme	bio	tako	dobre	volje	da	se	tetka	čudila	»što	je
ušlo	u	to	dijete«.	Pošteno	ga	je	izgrdila	zato	što	je	Sida	gađao	grudama
zemlje,	ali	se	činilo	da	to	njega	ni	najmanje	ne	smeta.	Pokušao	je	tetki	ispred
nosa	krasti	šećer	i	zbog	toga	je	dobio	po	prstima.	Rekao	je:
»Tetko,	kad	Sid	uzme	šećera,	njega	nikad	ne	udariš.«
»Sid	ne	dodijava	svima	oko	sebe	kao	ti.	Da	ja	ne	pazim,	ti	bi	stalno	bio	u
tom	šećeru.«
Uskoro	je	otišla	u	kuhinju,	a	Sid	je,	sretan	u	svojoj	nepovredivosti,	tako
pobjedonosno	posegnuo	za	zdjelicom	za	šećer	da	je	Tomu	to	bilo	gotovo
nepodnošljivo.	No,	prsti	su	mu	se	omaknuli,	a	zdjelica	pala	i	razbila	se.	Tom
se	oduševio.	Oduševio	se	do	te	mjere	da	je	čak	obuzdao	jezik	i	šutio.	Odlučio
je	da	neće	progovoriti	ni	kada	tetka	uđe	u	sobu,	nego	će	sjediti	savršeno
mirno,	sve	dok	ona	ne	upita	tko	je	napravio	ovu	štetu,	a	tada	joj	sve	objasniti	i
ništa	na	svijetu	neće	biti	tako	dobro	kao	gledati	kako	uzorni	mezimac	»dobiva
svoje«.	Bio	je	toliko	razdragan	da	se	jedva	suzdržavao	kad	se	stara	gospođa
vratila	i	stala	iznad	razbijene	zdjelice,	a	iz	očiju	joj	sijevale	gnjevne	munje.
Rekao	je	sam	sebi:	»Sad	počinje!«	U	idućem	se	trenutku	našao	ispružen	na
podu.	Kada	se	snažna	šaka	dignula	da	ga	ponovno	udari,	on	povika:
»Stani,	zašto	mene	tučeš?	Sid	ju	je	razbio.«
Tetka	Polly	zbunjeno	zastade,	a	Tom	je	očekivao	blagotvornu	samilost.
No,	kada	se	tetki	vratio	dar	govora,	ona	samo	reče:
»Hm?	Pa,	izgleda	mi	da	te	nisam	uzalud	lupila.	Dok	nisam	bila	ovdje,
vjerojatno	si	napravio	neku	drugu	drsku	nepodopštinu.«Poslije	ju	je	pekla	savjest	i	čeznula	je	za	time	da	mu	kaže	nešto	ljubazno	i
nježno,	ali	je	zaključila	da	bi	se	to	moglo	protumačiti	kao	priznanje	vlastite
pogreške	i	protivilo	bi	se	pravilima	dobrog	odgoja.	Zato	je	šutjela	i	teška	srca
krenula	za	svojim	poslom.	Tom	se	mrštio	u	kutu	i	preuveličavao	svoje	boli.
Znao	je	da	tetka	u	duši	kleči	pred	njim	i	zlurado	je	u	tome	uživao.	Nikakva
miga	nije	davao	od	sebe	niti	se	obazirao	na	tetkine	migove.	Znao	je	da	kroz
koprenu	od	suza	povremeno	na	njega	baca	čeznutljiv	pogled,	ali	se	pravio	da
to	ne	primjećuje.	Zamišljao	je	kako	leži	smrtno	bolestan,	a	tetka	se	naginje
nad	njega	i	moli	ga	za	jednu	jedinu	riječ	u	znak	da	joj	oprašta,	ali	on	okreće
lice	k	zidu	i	umire	ne	izrekavši	tu	riječ.	Ah,	kako	bi	se	ona	onda	osjećala?	I
zamišljao	je	kako	ga	kući	donose	mrtva,	izvukavši	ga	iz	rijeke,	uvojci	mu
posve	mokri,	a	ranjeno	srce	spokojno.	Kako	bi	se	ona	bacila	na	njega,	kako	bi
joj	suze	tekle	kao	kiša,	usne	molile	Boga	da	joj	vrati	njezina	dječaka,	a	ona	ga
više	nikada,	nikada	neće	zlostavljati!	No,	on	bi	ležao	hladan,	blijed	i	bez
znaka	života	–	jadni	mali	patnik	čije	su	muke	napokon	prestale.	Toliko	se
raznježio	nad	tim	dirljivim	snovima	da	ga	je	stalno	nešto	stezalo	u	grlu	i
gotovo	se	gušio,	a	oči	su	mu	bile	zamagljene	od	vode	koja	je	lila	iz	njih	kad
god	bi	trepnuo	te	klizila	i	kapala	mu	s	vrha	nosa.	Podilaženje	toj	boli
pričinjalo	mu	je	silnu	nasladu	pa	nije	mogao	podnijeti	da	je	ometa	kakvo
svjetovno	veselje	ili	radost.	Bila	je	isuviše	sveta	za	dodir	s	time,	pa	kada	je
malo	zatim	u	sobu	doplesala	njegova	sestrična	Mary,	sva	sretna	što	se
ponovno	vratila	kući	nakon	beskonačno	dugih	sedam	dana	provedenih	u
gostima,	Tom	je	ustao	te	mračan	i	mrk	izašao	na	jedna	vrata,	dok	je	ona	kroz
druga	unosila	pjesmu	i	sunce.
Lutao	je	daleko	od	mjesta	na	kakva	dječaci	obično	zalaze	i	tražio	samotne
predjele	koji	su	odgovarali	njegovu	raspoloženju.	Na	rijeci	ga	je	primamila
splav	načinjena	od	trupaca,	pa	je	sjeo	na	njezin	vanjski	rub	i	promatrao
turobnu,	golemu	rijeku	poželjevši	na	trenutak	da	se	utopi,	ali	da	to	bude
najednom	i	da	prije	toga	izgubi	svijest	kako	ne	bi	morao	prolaziti	kroz	sve
uobičajene	neugodnosti	koje	je	izumila	priroda.	Onda	se	sjetio	cvijeta.
Izvadio	ga	je,	uvela	i	zgnječena,	a	to	mu	je	samo	još	više	povećalo	sjetno
blaženstvo.	Pitao	se	bi	li	ga	ona	žalila	da	zna	za	ovo?	Bi	li	plakala,	poželjela
da	mu	smije	oviti	ruke	oko	vrata	i	utješiti	ga?	Ili	bi	se	hladno	okrenula	od
njega	kao	i	sav	ovaj	lažljivi	svijet?	Od	ove	su	mu	se	slike	tako	bolno
uskomešale	ugodne	patnje	da	ju	je	u	sebi	neprestano	prerađivao	i	osvjetljavao
je	sad	ovim,	sad	onim	svjetlom,	sve	dok	je	nije	sasvim	iscrpio.	Napokon	je	s
uzdahom	ustao	i	otišao	u	mrak.
Oko	devet	i	pol	ili	možda	deset	prolazio	je	pustom	ulicom	u	kojoj	je
stanovala	obožavana	neznanka.	Zastao	je	na	trenutak:	nikakav	mu	zvuk	nijedopirao	do	naćuljena	uha.	Jedna	je	svijeća	bacala	mutno	svjetlo	na	zavjesu
kojom	je	bio	zastrt	prozor	na	katu.	Je	li	ondje	predivna	djeva?	Pope	se	preko
ograde	i	stade	se	kradom	provlačiti	kroz	razno	bilje,	sve	dok	se	nije	našao	pod
onim	prozorom.	Dugo	je	uzbuđeno	gledao	gore,	onda	legao	na	zemlju	ispod
prozora	i	ispružio	se	na	leđa,	a	ruke	prekrižio	na	grudima	držeći	u	njima	onaj
jadni	uveli	cvijet.	Ovako	će	umrijeti	–	vani,	u	hladnom	svijetu	bez	krova	nad
beskućničkom	glavom,	bez	prijateljske	ruke	koja	bi	mu	otrla	samrtnički	znoj	s
čela	i	bez	ljubljenog	lica	koje	bi	se	u	posljednjem	času	samilosno	nadvilo	nad
njega.	Ovako	će	ga	ona	sutra	ugledati	kada	kroz	prozor	pogleda	u	vedro	jutro:
oh,	hoće	li	proliti	makar	jednu	suzicu	nad	njegovim	jadnim	beživotnim
tijelom,	hoće	li	uzdahnuti	kada	vidi	kako	je	grubo	uništen	i	prerano	prekinut
ovaj	blistavi	mladi	život?
Prozor	se	otvori,	grubi	glas	neke	služavke	oskvrnu	svetu	tišinu,	a	mlaz
vode	smoči	posljednje	ostatke	ispruženog	patnika.
Zamrli	junak	skoči	s	uzdahom	olakšanja.	Onda	zrakom	prozuja	neki
bačeni	predmet	popraćen	tihom	kletvom,	uslijedi	zvuk	kao	od	razbijena
stakla,	a	mala,	nejasna	prilika	skoči	preko	ograde	i	odjuri	u	mrak.
Malo	kasnije,	kada	je	Tom,	već	se	razodjenuvši	za	odlazak	u	postelju,	uz
svjetlo	lojanice	pregledavao	mokru	odjeću,	probudi	se	Sid.	No,	ako	je	i	imao
kakvu	nejasnu	zamisao	o	tome	da	nešto	»neodređeno	napomene«,
predomislio	se	i	odšutio	jer	je	nazreo	opasnost	u	Tomovu	oku.
Tom	leže	bez	dodatne	gnjavaže	kakvu	je	za	nj	značila	molitva,	a	Sid	taj
propust	dobro	zapamti.Četvrto	poglavlje
Sunce	je	izašlo	nad	spokojnim	svijetom	i	obasjalo	mirno	selo	poput
blagoslova.	Nakon	doručka	tetka	Polly	održa	obiteljsko	bogoštovlje:	poče	s
molitvom	sazdanom	od	biblijskih	navoda	složenih	jedan	na	drugi	kao	opeke	i
spojenih	tankom	žbukom	vlastitog	mišljenja,	a	s	vrha	te	građevine,	kao	sa
Sinaja,	potom	izgovori	i	jedno	mračno	poglavlje	iz	nauka	Mojsijeva.
Zatim	Tom	zasuka	rukave,	da	tako	kažemo,	i	dade	se	na	posao	da	»nabuba
zadane	retke.«	Sid	je	svoju	zadaću	bio	naučio	već	prije	nekoliko	dana.	Tom
skupi	svu	snagu	ne	bi	li	upamtio	pet	redaka,	a	izabrao	ih	je	iz	Govora	na	gori,
jer	nije	mogao	pronaći	ništa	kraće.	Poslije	pola	sata	imao	je	nejasnu	i	općenitu
predodžbu	o	svojoj	zadaći,	ali	ništa	više	od	toga,	jer	je	u	mislima	prelazio
cjelokupno	područje	ljudske	mudrosti,	a	ruke	mu	se	bavile	kojekakvim
igrama,	što	mu	je	odvraćalo	pažnju	od	učenja.	Mary	mu	uze	knjigu	da	ga
ispita,	a	on	je	kroz	maglu	pokušavao	pronaći	pravi	put:
»Blago…	a…	a…«
»Siromasima…«
»E,	da	–	siromasima:	blago	siromasima…	a…	a…«
»U	duhu…«
»U	duhu.	Blago	siromasima	u	duhu	jer	je	njima…	njima…«
»Njihovo…«
»Jer	je	njihovo.	Blago	siromasima	u	duhu	jer	je	njihovo	kraljevstvo
nebesko.	Blago	onima	koji	tuguju	jer…	jer…«
»Ć…«
»Jer	će…	a…«
»Ć	–	E	–	S…«
»Jer	će…	S…	Oh,	ne	znam	što	je	to!«
»Jer	će	se!«»Oh,	jer	će	se!	Jer	će	se…	jer	će	se…a…	a…	isplakati…	a…	a…	Blago
onima	koji	će	se…	koji	će…	a…	koji	će	se	isplakati	jer	će	…a…	što	će
napraviti?	Zašto	mi	ne	kažeš,	Mary?	Zašto	si	takva?«
1
»Oh,	Tome,	jadni	tupoglavče,	pa	ne	mučim	ja	tebe	namjerno.	Ni	govora.
Morat	ćeš	se	opet	prihvatiti	učenja.	Nemoj	se	obeshrabriti,	Tome,	svladat	ćeš
ti	to	–	a	ako	uspiješ,	dobit	ćeš	od	mene	nešto	jako	lijepo.	Hajde	sada,	budi
dobar	dečko.«
»Važi!	A	što	to,	Mary,	reci	mi	što	ćeš	mi	to	dati.«
»Ni	brige	te,	Tome.	Znaš	da,	kad	kažem	da	je	lijepo,	onda	je	zaista
lijepo.«
»Onda	je	sigurno	tako,	Mary.	U	redu,	ponovno	ću	zapeti.«
I	zaista	je	»ponovno	zapeo«	pa	je,	pod	dvostrukim	pritiskom	znatiželje	i
nade	u	dobitak,	učio	s	takvim	žarom	da	je	postigao	sjajan	uspjeh.	Mary	mu
pokloni	posve	nov	džepni	nož	vrijedan	dvanaest	i	pol	centa:	grč	ushita	proleti
mu	tijelom	i	uzdrma	ga	do	temelja.	Istina,	nožem	se	ništa	nije	moglo	rezati,
ali	je	to	bio	»bome	pravi«	Barlow,
2
	u	čemu	se	i	sastojala	njegova	neshvatljiva
veličina	–	premda	je	bila	golema	tajna,	a	vjerojatno	će	to	i	ostati,	kako	su
dječaci	sa	Zapada	došli	do	uvjerenja	da	je	to	oružje	opasno.	Tom	je	uspio
nožem	izrezuckati	ormar	i	baš	se	spremao	prijeći	na	komodu,	kad	ga	pozvaše
da	se	spremi	za	nedjeljnu	školu.
Mary	mu	dade	limeni	umivaonik	i	komad	sapuna,	pa	on	izađe	na	dvorište
i	stavi	umivaonik	na	klupicu:	onda	umoči	sapun	u	vodu	i	odloži	ga,	potom
zavrnu	rukave,	pažljivo	izli	vodu	na	zemlju,	a	zatim	uđe	u	kuhinju	i	marljivo
poče	brisati	lice	ručnikom	koji	je	visio	iza	vrata.	No,	Mary	odmaknu	ručnik	u
stranu	i	reče:
»Sram	te	bilo,	Tome!	Ne	budi	tako	zločest!	Voda	ti	neće	naškoditi.«
Tom	se	mrvicu	zbuni.	Umivaonik	je	ponovno	bio	pun,	pa	on	ovaj	put
časak	postaja	nad	njim	skupljajući	odvažnost,	a	onda	duboko	udahnu	i	poče	se
prati.	Kada	se	malo	zatim	vratio	u	kuhinju	sklopljenih	očiju	i	rukama
naslijepo	tražeći	ručnik,	s	lica	su	mu	kao	uvjerljivo	svjedočanstvo	kapale
sapunica	i	voda.	No,	kada	je	provirio	iza	ručnika,	nije	bio	baš	najbolje	umiven
jer	se	čisto	područje	iznenada	prekidalo	na	bradi	i	čeljustima,	poput	obrazine.
Ispod	te	crte	i	iznad	nje	ležalo	je	tamno	prostranstvo	nenakvašena	tla	koje	se
sprijeda	pružalo	prema	dolje,	a	prema	otraga	oko	čitava	vrata.	Na	to	ga	Mary
uze	u	ruke	pa	je	Tom,	kada	je	bila	s	njim	gotova,	opet	bio	pravi	čovjek	i	brat,
bojom	kože	ravnopravan	sa	svima,	kose	mokre	i	uredno	počešljane,	a	kratkimu	uvojci	bijahu	dotjerani	tako	da	su	pobuđivali	milovidan	i	skladan	opći
dojam.
3
	(On	ih	je	potajno	nastojao	izravnati,	marljivo	i	teškom	mukom,
lijepeći	kosu	sasvim	uz	tjeme,	jer	je	uvojke	smatrao	znakom	ženskosti,	pa	su
mu	stoga	vlastite	kovrče	zagorčavale	život.)	Onda	je	Mary	između	njegove
odjeće	izabrala	odijelo	koje	je	već	dvije	godine	nosio	samo	nedjeljom	–	zvali
su	ga	jednostavno	»drugo	odijelo«	–	po	tome	znamo	koliko	je	uopće	imao
odjeće.	Pošto	se	obukao,	ona	ga	još	malo	»dotjera«:	zakopča	mu	čisti	kaputić
sve	do	brade,	široki	ovratnik	namjesti	na	ramenima,	iščetka	ga	i	stavi	mu	na
glavu	šaren	slamnati	šešir.	Sada	je	izgledao	izrazito	pristalo,	a	vidjelo	se	i	da
se	nelagodno	osjeća.	I	zaista	se	osjećao	upravo	toliko	nelagodno	koliko	se	to
na	njemu	i	vidjelo:	izjedala	ga	je	sputanost	što	su	mu	je	pričinjavale	sva	ta
odjeća	i	čistoća.	Nadao	se	da	će	Mary	zaboraviti	barem	na	cipele,	ali	mu	se	ta
nada	izjalovila:	ona	mu	ih	donese,	prethodno	ih	temeljito	premazavši	lojem,
kako	je	to	već	bio	običaj.	Na	to	Tom	izgubi	strpljenje	i	reče	kako	ga	uvijek
tjeraju	raditi	sve	ono	što	ne	želi.	No,	Mary	uvjerljivo	kaza:
»Molim	te,	Tome,	budi	dobar.«
I	tako	je,	premda	gunđajući,	obuo	cipele.	I	Mary	se	brzo	spremi	pa	se	troje
djece	uputi	u	nedjeljnu	školu	–	mjesto	koje	je	Tom	mrzio	cijelim	srcem;	ali	su
ga	Sid	i	Mary	voljeli.
Nedjeljna	je	škola	trajala	od	devet	do	pola	jedanaest,	a	onda	je	slijedila
misa.	Od	ovo	troje	djece	dvoje	je	dobrovoljno	ostajalo	na	propovijedi,	a	s
njima	je	ostajalo	i	treće	–	samo	zbog	jačih	razloga.	U	gole	crkvene	klupe	s
visokim	naslonom	moglo	se	smjestiti	oko	tri	stotine	osoba,	a	sama	je	crkva
bila	mala,	neugledna	zgrada	s	nekakvom	ogradom	od	borovih	dasaka	na	vrhu
umjesto	zvonika.	Na	vratima	Tom	malo	zaostade	i	oslovi	jednoga	od	svojih
drugova	u	nedjeljnom	ruhu:
»Čuj,	Billy,	imaš	li	žutu	cedulju?«
»Imam.«
»Što	tražiš	za	nju?«
»Što	daješ?«
»Komadić	slatkiša	i	udicu.«
»Daj	da	vidim.«
Tom	pokaza	ponudu.	Zadovoljavala	je	pa	vlasništvo	prijeđe	iz	ruke	u
ruku.	Zatim	Tom	dvije	bijele	kamenke	zamijeni	za	tri	crvene	potvrde,	a	neke
sitnice	za	nekoliko	plavih	papirića.	Redom	je	presretao	dječake	kako	bi	godkoji	od	njih	stigao	i	još	deset-petnaest	minuta	kupovao	cedulje	različitih	boja.
Onda,	zajedno	s	gomilom	čistih	i	bučnih	dječaka	i	djevojčica,	uđe	u	crkvu,
uputi	se	na	svoje	mjesto	i	započe	svađu	s	prvim	dječakom	na	kojega	je
naletio.	Učitelj,	ozbiljan,	stariji	čovjek,	umiri	ih,	a	onda	im	načas	okrenu	leđa
pa	Tom	povuče	za	kosu	dječaka	u	klupi	ispred	sebe	i	zadubi	se	u	knjigu	još
prije	nego	se	dečko	uspio	i	osvrnuti,.	Domalo	iglom	ubode	drugog	dječaka	da
bi	čuo	njegovo	»Joj!«	te	zasluži	nov	učiteljev	ukor.	Cijeli	je	Tomov	razred	bio
na	isto	brdo	tkan	–	nemiran,	bučan	i	svadljiv.	Kada	je	trebalo	naizust
izgovoriti	zadaću,	nitko	ne	bi	u	potpunosti	znao	ponoviti	zadane	retke,	nego
mu	se	cijelo	vrijeme	moralo	pomagati.	Uza	sve	to,	nekako	su	se	provlačili	i
svatko	bi	na	kraju	dobio	nagradu	–	malenu	plavu	potvrdu	s	otisnutim
odlomkom	iz	Svetog	pisma.	Svaki	je	plavi	papirić	bio	nagrada	za	dva
izgovorena	retka.	Deset	je	plavih	potvrda	vrijedilo	koliko	i	jedna	crvena,	a
mogle	su	se	za	nju	zamijeniti.	Deset	je	pak	crvenih	papirića	vrijedilo	kao
jedan	žuti,	a	za	deset	žutih	potvrda	od	školskoga	je	ravnatelja	učenik	dobivao
vrlo	skromno	uvezanu	Bibliju	(u	ona	je	lijepa	vremena	stajala	četrdeset	centi).
Koliko	bi	mojih	čitalaca	bilo	tako	marljivo	i	uporno	da	napamet	nauči	dvije
tisuće	biblijskih	redaka,	pa	čak	i	za	Doréovu	Bibliju?
4
	Mary	je	ipak	na	taj
način	stekla	dvije	Biblije	–	bio	je	to	strpljiv	dvogodišnji	trud	–	a	jedan	ih	je
dječak	njemačkog	podrijetla	zaslužio	četiri	ili	pet.	Jednom	je	bez	stanke
izgovorio	tri	tisuće	stihova;	ali	je	taj	napor	bio	prevelik	za	njegove	umne
sposobnosti	pa	je	od	toga	dana	gotovo	posve	šenuo	–	težak	udarac	za	školu	jer
je	u	svečanim	prigodama	i	pred	mnoštvom	svijeta	ravnatelj	običavao	upravo
tog	dječaka	pozvati	da	se	»iskaže«	(kako	je	Tom	to	zvao).	Samo	su	stariji
učenici	uspijevali	zadržati	svoje	cedulje	i	ustrajati	na	tom	dosadnom	poslu
dovoljno	dugo	da	dobiju	Bibliju,	pa	je	zbog	toga	dodjela	ove	nagrade	bila
rijedak	i	značajan	događaj:	zaslužni	bi	učenik	toga	dana	bio	tako	važna	i
znamenita	osoba	da	bi	u	srcu	svakog	đaka	smjesta	ponovno	usplamtjela	želja
za	slavom	koja	bi	često	potrajala	i	nekoliko	tjedana.	Premda	Tom	u	svojem
duhovnom	želucu	nikada	nije	zaista	osjećao	glad	za	takvim	nagradama,	cijelo
mu	je	biće	bez	sumnje	već	dugo	žudjelo	za	slavom	i	sjajem	što	su	ih	one
donosile.
U	danom	trenutku	za	propovijedaonicu	stade	ravnatelj,	držeći	u	ruci
zatvorenu	pjesmaricu,	a	kažiprst	između	njezinih	listova,	pa	zatraži	tišinu.
Kad	god	neki	ravnatelj	nedjeljne	škole	drži	svoj	uobičajeni	govorčić,
pjesmarica	u	ruci	isto	mu	je	toliko	nužna	kao	što	su	neizbježne	note	u	ruci
pjevača	koji	na	koncertu	stoji	u	prednjem	dijelu	pozornice	i	izvodi	solo	točku
–	premda	je	razlog	tomu	tajna:	takvi	se	patnici,	naime,	nikad	ne	služe	ni
pjesmaricom	ni	notama.	Ovaj	je	ravnatelj	bio	slabašan	tridesetpetogodišnjistvor	sa	žućkasto-crvenkastom	kozjom	bradicom	i	žućkasto-crvenkastom
kratkom	kosom,	nosio	je	kruti	uspravni	ovratnik	čiji	mu	je	gornji	rub	gotovo
dopirao	do	ušiju,	a	oštri	mu	se	vrhovi	sprijeda	svijali	prema	kutovima	usta	–
ta	ga	je	ograda	prisiljavala	da	gleda	ravno	preda	se,	kao	i	na	to	da	se	okreće
cijelim	tijelom	kad	god	je	htio	pogledati	ustranu.	Podbradak	mu	je	pak
podupirala	prostrana	kravata,	široka	i	dugačka	kao	kakva	novčanica,	a	krajevi
joj	bili	ukrašeni	resicama.	Vrhovi	su	mu	se	čizama,	prema	tadašnjoj	modi,
oštro	uzvijali	nagore	poput	salinaca	na	saonicama	–	ovo	su	mladi	ljudi
postizali	ustrajnošću	i	trudom,	i	to	tako	što	bi	satima	sjedili,	ujedno	pritišćući
o	zid	vrhove	cipela.	U	gospodina	je	Waltersa	bio	silno	ozbiljan	izraz	lica,	a
veoma	iskreno	i	pošteno	srce:	svete	je	stvari	i	mjesta	tako	poštovao	i	dijelio	ih
od	svjetovnih	zbivanja,	da	je	u	nedjeljnoj	školi	njegov	glas	i	nehotice	dobivao
neki	poseban	prizvuk	kojega	u	njemu	nije	bilo	običnim	danom.	Počeo	je
ovako:
»A	sada,	djeco,	svi	sjednite	što	uspravnije	i	ljepše	pa	čas-dva	pažljivo
slušajte	što	ću	vam	reći.	Eto,	tako.	Ovako	se	dobri	dječaci	i	djevojčice	i
trebaju	ponašati.	Vidim	tamo	jednu	djevojčicu	da	gleda	kroz	prozor	–njoj	se,
bojim	se,	čini	da	sam	ja	negdje	vani	–	možda	na	nekom	drvetu	držim	govor
ptičicama.	(Hihotavo	odobravanje.)	Želio	bih	vam	reći	koliko	mi	je	drago	što
vidim	toliko	ozarenih	i	čistih	malih	lica	koja	su	se	okupila	na	ovakvu	mjestu
da	se	nauče	kako	će	činiti	ono	što	je	pravo	i	biti	dobra.«	I	tako	dalje,	i	tako
dalje.	Nije	potrebno	iznositi	ostatak	govora.	Bio	je	sastavljen	po	stalnom
obrascu	kakav	svi	dobro	poznajemo.
Posljednju	su	trećinu	govora	pokvarili	neki	zločesti	dječaci	nastavkom
tučnjave	i	drugim	zabavama,	kao	i	nemir	i	šapat	što	su	se	bili	nadaleko	i
naširoko	proširili,	podrivajući	čak	i	temelje	usamljenih	i	neuništivih	stijena,
kao	što	su	bili	Sid	i	Mary.	No,	kada	je	gospodin	Walters	spustio	glas,	iznenada
prestade	i	svaka	buka,	a	završetak	govora	bi	primljen	s	iskazom	tihe
zahvalnosti.
Dobar	je	dio	šaputanja	bio	izazvan	jednim	više-manje	rijetkim	događajem
–	ulaskom	posebnih	gostiju:	bili	su	to	odvjetnik	Thatcher	u	pratnji	vrlo
slabašna	starijeg	gospodina,	zatim	neki	stasit	i	naočit	sredovječni	gospodin
čelično-sive	kose	te	dostojanstvena	gospođa,	nedvojbeno	njegova	supruga,	s
djevojčicom	koju	je	vodila	uza	se.	Tom	je	do	tada	bio	nemiran,	pun
nezadovoljstva	i	zlovolje,	a	isto	tako	i	grižnje	savjesti	–	nije	mogao	u	oči
pogledati	Amy	Lawrence,	nije	mogao	izdržati	njezin	zaljubljeni	pogled.	No,
kada	je	ugledao	malu	pridošlicu,	dušu	mu	u	trenu	zahvati	plamen	radosti.
Idućeg	se	trenutka	poče	»šepiriti«	iz	petnih	žila	–	udarati	dječake,	vući	ih	za
kosu,	kreveljiti	se	–	riječju,	primjenjivati	svako	umijeće	kojim	se	može	očaratineka	djevojčica	i	steći	njezino	udivljenje.	Na	njegovu	je	zanosu	bila	tek	jedna
mrlja	–	sjećanje	na	poniženje	što	ga	je	doživio	u	vrtu	ovoga	anđela	–	ali	su	taj
zapis	u	pijesku	hitro	ispirali	valovi	sreće	koji	su	ga	zapljuskivali.
Gosti	dobiše	počasna	mjesta,	a	gospodin	Walters	ih,	čim	je	završio	govor,
predstavi	učenicima.	Pokazalo	se	da	je	sredovječni	gospodin	silno	ugledna
osoba	–	ništa	manje	nego	pokrajinski	sudac	–	zacijelo	najuzvišeniji	stvor
kojeg	su	djeca	ikad	ugledala	pa	ih	je	zanimalo	kakvoj	vrsti	pripada:	napola	su
mu	htjeli	čuti	gromki	glas,	a	napola	su	se	bojali	da	bi	im	se	to	zaista	moglo
dogoditi.	Bio	je	on	iz	Constantinoplea,	mjesta	udaljena	čak	dvanaest	milja,	što
je	značilo	da	je	putovao	i	vidio	svijeta	–	njegove	su	oči	gledale	zgradu
pokrajinskog	suda	za	koju	se	govorilo	da	ima	limeni	krov.	Strahopoštovanje
što	su	ga	nadahnula	ovakva	razmišljanja,	potvrđivali	su	veličanstvena	tišina	i
nizovi	ukočenih	pogleda.	Bio	je	to	veliki	sudac	Thatcher,	brat	njihova
mjesnog	odvjetnika.	Jeff	Thatcher	odmah	mu	pristupi	u	namjeri	da	pokaže
prisnost	s	velikim	čovjekom	i	izazove	zavist	cijele	škole.	Čuti	ovakav	šapat,
za	njegovu	bi	dušu	bilo	kao	kakva	glazba:
»Pogledaj	ga,	Jime!	Ide	gore.	Ma,	gledaj!	Rukovat	će	se	s	njim	–	doista	se
rukuje	s	njim!	Ti	bokca,	zar	ne	bi	sad	rado	bio	na	Jeffovom	mjestu?«
Gospodin	Walters	stade	se	»šepiriti«	u	svoj	svojoj	službenoj	užurbanosti	u
vezi	s	raznoraznim	poslovima,	izdajući	naređenja,	dajući	savjete,	dijeleći
upute	lijevo	i	desno,	svugdje	gdje	bi	to	našao	za	shodno.	Knjižničar	se	pak
»šepirio«	trčkarajući	amo-tamo	s	naramcima	knjiga	i	stvarajući	buku	i	galamu
u	kojoj	uživaju	sitni	službenici.	Mlade	su	se	učiteljice	»šepirile«	blago	se
naginjući	nad	učenike	koje	su	nedugo	prije	toga	bile	ispljuskale,	podignutim
prstom	ljupko	opominjući	male	zločeste	dječake,	a	nježno	milujući	dobre.
Mladi	su	se	učitelji	pak	»šepirili«	pokojom	grdnjom	i	ostalim	vidovima
pokazivanja	vlasti	i	pozivanja	na	besprijekoran	red,	a	većina	je	učitelja	i
učiteljica	imala	nekakva	posla	u	knjižnici,	naime,	kraj	propovjedaonice	i	taj	je
posao	valjalo	ponavljati	i	po	dva	do	tri	puta	(uz	mnogo	prividne	ljutnje).
Djevojčice	su	se	»šepirile«	na	različite	načine,	a	dječaci	su	u	»šepirenju«
pokazali	takvu	marljivost	da	je	zrak	bio	ispunjen	kuglicama	od	papira	i
žamorom	nereda.	Iznad	svega	je	toga	sjedio	veliki	čovjek,	veličanstvenim
sudačkim	smiješkom	obasjavao	cijelu	prostoriju	i	grijao	se	na	suncu	vlastite
veličine	–	pa	se	tako	i	on	»šepirio«.
Gospodinu	je	Waltersu	za	potpunost	njegova	ushita	nedostajalo	samo
jedno,	naime,	prilika	da	nekom	učeniku	uruči	Bibliju	kao	nagradu	i	pred
svima	prikaže	to	čudo	od	djeteta.	Nekoliko	je	učenika	imalo	više	žutih
potvrda,	ali	ih	nijedan	nije	imao	dovoljno	–	bio	se	raspitao	među	najboljimučenicima.	Bio	bi	dao	sve	na	svijetu	da	je	onaj	njemački	dečko	opet	ovdje	i
pri	zdravoj	pameti.
I	u	tom	trenutku,	kada	je	već	bilo	nestalo	svake	nade,	istupi	Tom	Sawyer	s
devet	žutih	potvrda,	devet	crvenih	potvrda	i	deset	plavih	te	zatraži	Bibliju.
Bio	je	to	grom	iz	vedra	neba.	S	te	strane	Walters	nije	barem	još	sljedećih	deset
godina	očekivao	takav	zahtjev.	No,	nije	ga	mogao	zaobići	–	pred	njim	su	bili
ovjereni	nalozi	za	isplatu	i	izgledali	su	posve	ispravno.	Toma	zato	pozvaše	do
povišenog	mjesta	na	kojem	su	sjedili	sudac	i	ostali	izabrani	gosti,	a	vrhovna
uprava	objavi	veliku	novost.	Bilo	je	to	najnevjerojatnije	iznenađenje
desetljeća,	a	događaj	tako	nepojmljiv	da	se	novi	junak	uzdigao	gotovo	u
sudačke	visine,	a	škola	je	zurila	u	dva	čuda,	umjesto	u	jedno.	Svi	su	se	dječaci
izjedali	od	zavisti,	ali	su	najgore	muke	trpjeli	oni	koji	su	prekasno	shvatili	da
su	sami	pridonijeli	ovome	mrskom	sjaju	jer	im	je	Tom	potvrde	platio	blagom
što	ga	je	bio	skupio	prodajući	im	povlastice	za	bijeljenje	ograde.	Prezirali	su
sami	sebe	jer	ih	je	budalama	napravio	podmukli	varalica,	ta	lukava	zmija
skrivena	u	travi.
Ravnatelj	je	Tomu	predao	nagradu	s	onoliko	oduševljenja	koliko	ga	je	u
ovim	okolnostima	mogao	iz	sebe	iscijediti:	nije	tu	bilo	istinskog	izljeva
osjećaja	jer	je	jadniku	nagon	govorio	da	tu	postoji	neka	tajna	za	koju	bi
možda	bilo	bolje	da	ne	izađe	na	vidjelo.	Bilo	je	naprosto	nezamislivo	da	bi
ovaj	dječak	u	svojem	štaglju	mogao	uskladištiti	dvije	tisuće	snopova	biblijske
mudrosti	–	bez	sumnje	bi	već	i	tuce	toga	bilo	previše	za	njegove	mogućnosti.
Amy	Lawrence	bila	je	ponosna	i	sretna	pa	je	nastojala	da	Tom	to	zapazi
na	njezinu	licu	–	ali	je	on	nije	ni	gledao.	Začudila	se,	onda	se	malo
uznemirila,	a	zatim	se	u	njoj	javila	nejasna	sumnja,	nestala,	pa	se	opet	javila.
Bolje	promotri	Toma	i	jedan	joj	njegov	potajice	bačeni	pogled	sve	reče	–	pa
joj	se	tada	slomi	srce,	obuzeše	je	ljubomora	i	bijes,	suze	joj	navriješe	i	ona
zamrzi	sve	i	svakoga.	Toma	najviše	od	svih	(kako	je	mislila).
Toma	predstaviše	sucu,	ali	se	dječaku	jezik	bio	svezao,	jedva	je	disao,	srce
mu	je	podrhtavalo	–	djelomično	zbog	silne	veličine	toga	čovjeka,	ali
uglavnom	zato	što	je	bio	njezin	otac.	Da	je	bio	mrak,	najradije	bi	pao	na
koljena	i	poklonio	mu	se	kao	božanstvu.	Sudac	položi	Tomu	ruku	na	glavu,
nazva	ga	krasnim	mladićem	i	zapita	ga	kako	se	zove.	Dječak	zamuca	i	dah	mu
zastade,	a	onda	konačno	protisnu:
»Tom.«
»Oh,	ne,	ne	baš	Tom…	nego…«
»Thomas.«»E,	to	je	već	bolje.	Mislio	sam	ja	da	to	mora	biti	nešto	dulje.	Odlično.	No,
rekao	bih	da	imaš	i	prezime,	pa	ćeš	mi	i	to	reći,	je	li?«
»Reci	gospodinu	kako	ti	je	prezime,	Thomase«,	reče	Walters,	»i	kaži
gospodine	suče.	Ne	zaboravi	na	lijepo	ponašanje.«
»Thomas	Sawyer…gospodine	suče.«
»Tako	je.	Dobar	si	ti	dječak.	Krasan	dječak.	Krasan,	pravi	mali	čovjek.
Dvije	tisuće	stihova	uistinu	je	mnogo	–	veoma	velik	broj.	I	nikada	ti	neće	biti
žao	truda	koji	si	uložio	u	to	da	ih	naučiš	jer	znanje	vrijedi	više	no	išta	drugo
na	svijetu:	znanje	stvara	velike	i	dobre	ljude.	Jednoga	dana,	Thomase,	i	ti	ćeš
biti	velik	i	dobar	čovjek,	a	onda	ćeš	se	osvrnuti	iza	sebe	i	reći:	‘Sve	to
zahvaljujem	dragocjenom	radu	nedjeljne	škole	koju	sam	u	djetinjstvu	imao
prilike	pohađati,	sve	to	zahvaljujem	svojim	dragim	učiteljima	koji	su	me
naučili	kako	valja	učiti,	sve	to	zahvaljujem	onom	dobrom	ravnatelju	koji	me
hrabrio,	pazio	na	mene	i	od	kojeg	sam	dobio	divnu	Bibliju	–	sjajnu	prekrasnu
Bibliju	–	koju	sam	smio	zadržati	i	sačuvati	kao	svoju…	Sve	to	zahvaljujem
pravom	odgoju!	Tako	ćeš	reći,	Thomase,	i	osjećat	ćeš	kako	te	dvije	tisuće
stihova	ne	bi	dao	ni	za	kakve	novce,	zaista	ne	bi.	A	sada,	neće	ti	biti	teško	da
meni	i	ovoj	gospođi	ispričaš	nešto	od	onoga	što	si	naučio	–	znam	da	neće	–	jer
se	mi	ponosimo	takvim	dječacima	koji	vole	učiti.	No,	sigurno	znaš	imena
dvanaestorice	Isusovih	učenika.	Hoćeš	li	nam	reći	imena	prve	dvojice
izabranih?«
Tom	je	natezao	rupicu	za	dugme	i	izgledao	kao	da	se	smeo.	Onda	je
pocrvenio	i	oborio	pogled.	Gospodinu	Waltersu	stade	srce.	Reče	sam	sebi
kako	je	nemoguće	da	dječak	odgovori	i	na	najjednostavnije	pitanje	–	zašto	ga
je	sudac	baš	morao	nešto	pitati?	Ipak	se	osjeti	prisiljen	da	progovori	pa	reče:
»Odgovori	gospodinu	sucu,	Thomase,	ne	boj	se.«
Tom	je	još	uvijek	oklijevao.
»Hajde,	znam	da	ćeš	meni	reći«,	rekla	je	gospođa.	»Prva	dvojica	učenika
bili	su…«
»David	i	Golijat!«
Spustimo	zastor	milosrđa	nad	nastavkom	ovoga	prizora.Peto	poglavlje
Oko	pola	jedanaest	zazvoni	napuklo	zvono	na	malenoj	crkvi	pa	se	ljudi
doskora	počeše	okupljati	za	jutarnju	propovijed.	Učenici	nedjeljne	škole
razmjestiše	se	po	crkvi	i	zauzeše	mjesto	uz	roditelje	da	tako	budu	pod
njihovim	nadzorom.	Stiže	i	tetka	Polly	pa	Tom,	Sid	i	Mary	sjedoše	uz	nju,	pri
čemu	Toma	smjestiše	tik	do	središnjeg	prolaza	eda	bi	sjedio	što	dalje	od
otvorena	prozora	i	zavodljivih	ljetnih	prizora	koji	su	se	vani	pružali.	Gomila
je	nadirala	kroz	crkvene	prolaze:	postariji	siromašni	poštar	koji	je	vidio	i	bolje
dane;	gradonačelnik	i	njegova	žena	–	jer	je	to	mjesto,	pored	ostalih
nepotrebnih	stvari,	imalo	i	gradonačelnika,	pa	mirovni	sudac,	udovica
Douglas,	lijepa	i	pristala	četrdesetogodišnjakinja,	plemenita,	dobrodušna	i
imućna	osoba	čija	je	kuća	na	brijegu	bila	jedina	raskošna	zgrada	u	mjestu,	a
usto	najgostoljubivija	i	najdarežljivija	prilikom	raznih	svetkovina	kojima	se
ponosio	St.	Petersburg,	za	njom	pogureni	i	poštovani	major	Ward	sa
suprugom,	zatim	dođe	i	odvjetnik	Riverson,	novi	uglednik	pristigao	izdaleka,
iza	njega	seoska	ljepotica	praćena	mnoštvom	mladih	osvajača	odjevenih	u
lanena	odijela	i	iskićenih	vrpcama,	nakon	toga	cijelo	društvo	mladih
trgovačkih	pomoćnika	iz	mjesta	–	oni	su	prije	toga	bili	stajali	u	predvorju
grickajući	drške	na	svojim	štapovima,	kako	kakav	kružni	zid	sastavljen	od
obožavatelja	uljem	namazane	kose	i	s	glupavim	osmijehom	na	licu,	sve	dok	i
posljednja	djevojka	nije	prošla	između	njih	kao	kroz	šibe,	a	na	kraju	pristiže	i
uzorni	dječak	Willie	Mufferson	koji	je	sa	svojom	majkom	postupao	tako
brižljivo	kao	da	je	ona	od	brušena	stakla.	Uvijek	je	pratio	majku	u	crkvu	i	bio
dika	svih	ozbiljnih	starijih	gospođa.	Svi	su	ga	dječaci	pak	mrzili	zbog	tolike
uzornosti,	kao	i	zbog	toga	što	su	im	ga	stalno	»isticali	kao	primjer«.	Bijela
maramica	mu	je,	kao	i	obično	nedjeljom,	visjela	iz	džepa	–	tobože	slučajno.
Tom	nije	imao	maramice	pa	je	dječake	koji	su	je	nosili	smatrao	umišljenima.
Kada	su	se	svi	župljani	našli	na	okupu,	zvono	još	jednom	zazvoni
opominjući	spore	i	okašnjele,	a	onda	se	na	crkvu	spusti	svečana	tišina
prekidana	samo	hihotom	i	šaptom	crkvenog	zbora	na	galeriji.	Zbor	je	uvijek
hihotao	i	šaptao	za	vrijeme	cijeloga	bogoslužja.	Nekoć	je	postojao	i	neki
crkveni	zbor	koji	je	bio	pristojno	odgojen,	ali	sam	sada	zaboravio	gdje	je	tobilo.	Zbilo	se	to	prije	mnogo,	mnogo	godina	i	jedva	da	se	ičega	o	njemu
sjećam,	ali	mislim	da	je	to	bilo	u	nekoj	stranoj	zemlji.
Svećenik	najavi	pjesmu	i	pročita	je	s	užitkom	na	onaj	poseban	način
kojemu	su	se	u	ovom	kraju	silno	divili.	Glas	bi	mu	isprva	bio	srednje	visine,	a
potom	bi	se	postupno	dizao,	sve	dok	ne	bi	stigao	do	određene	točke,	tu	bi
snažan	naglasak	istaknuo	najvišu	riječ,	a	onda	bi	se	svećenikov	glas
strmoglavio	kao	s	kakve	skakaonice:
Na	nebo	zar	ću	dospjeti	na	cvjetnom	ležaju
dok	ostali	će	broditi	po	moru	krvavu?
Cijenili	su	ga	kao	odlična	čitača.	Na	crkvenim	»domjencima«	uvijek	su	ga
pozivali	da	čita	pjesme,	a	kada	bi	završio,	gospođe	su	podizale	ruke	i
bespomoćno	ih	spuštale	u	krilo,	»prevrtale«	očima	i	tresle	glavom,	baš	kao	da
kažu:	»Riječima	se	to	ne	može	izraziti,	to	je	prelijepo,	prelijepo	za	ovaj	smrtni
svijet.«
Pošto	nakon	toga	i	otpjevaše	pjesmu,	velečasni	gospodin	Sprague	pretvori
se	u	oglasnu	ploču	pa	stade	čitati	»obavijesti«	o	sastancima,	društvima	i
drugim	stvarima,	sve	dok	se	nije	učinilo	da	će	se	popis	otegnuti	do	sudnjega
dana	–	čudan	običaj	koji	se	još	uvijek	čuva	u	Americi,	čak	i	u	velikim
gradovima,	pa	i	u	današnje	doba	koje	obiluje	dnevnim	i	ostalim	listovima.
Često	se	to	teže	riješiti	kakva	vjekovnoga	običaja,	što	za	nj	ima	manje
opravdanja.
Zatim	svećenik	otpoče	s	molitvom.	Bila	je	to	lijepa,	velikodušna	molitva
koja	je	zalazila	u	razne	pojedinosti:	molio	je	za	crkvu	i	sitnu	dječicu	crkvenu,
za	druge	crkve	u	selu,	za	selo	samo,	za	pokrajinu,	za	državu,	za	državne
službenike,	za	Sjedinjene	Države,	za	crkve	u	Sjedinjenim	Državama,	za
Kongres,	za	Predsjednika,	za	vladine	službenike,	za	jadne	mornare	što	ih
oluje	bacaju	amo-tamo	po	raznim	morima,	za	milijune	potlačenih	koji	stenju
pod	čizmom	evropskih	kraljeva	i	istočnjačkih	vlastodržaca,	za	one	do	kojih	su
doprle	svjetlost	i	radosna	vijest,	a	oni	nemaju	očiju	da	vide	ni	ušiju	da	čuju,	za
neznabošce	na	dalekim	otocima	usred	mora,	a	završavala	je	smjernom
molbom	da	svećenikove	riječi	naiđu	na	milost	i	blagonaklonost	i	budu	poput
sjemena	koje	će,	padne	li	na	plodno	tlo,	s	vremenom	donijeti	bogatu	žetvu
dobra.	Amen.
Začu	se	šuštanje	haljina	i	župljani,	koji	su	do	tada,	stajali,	posjedaše.
Dječak	čiju	priču	iznosi	ova	knjiga,	nije	uživao	u	molitvi,	već	ju	je	samo
podnosio	–	a	možda	čak	ni	to.	Vrpoljio	se	cijelo	vrijeme,	a	pojedinosti	je
molitve	bilježio	na	rovaš,	i	to	nesvjesno,	jer	nije	slušao,	nego	je	već	odavnopoznavao	to	područje	i	uobičajeni	put	kojim	ga	je	svećenik	prelazio	–	pa	ako
bi	negdje	u	sadržaju	iskrsnula	ma	i	najmanja	novost,	njegovo	bi	uho	to	otkrilo
i	sve	bi	se	u	njemu	pobunilo:	smatrao	je	ove	dodatke	nepoštenima	i	huljskima.
Usred	molitve	na	naslon	se	klupe	pred	njim	spustila	muha	i	mučila	mu	dušu
mirno	trljajući	prednje	nožice,	dok	je	srednjim	nogama	obuhvatila	glavu	i
tako	je	odlučno	čistila	da	se	činilo	kako	će	joj	se	ona	otkinuti	od	trupa,	a
pogledu	se	ukazivao	vrat	tanak	poput	končića.	Stražnjim	je	nogama	strugala
krila	i	priljubljivala	ih	trupu	kao	da	su	repovi	na	fraku,	cijelo	se	vrijeme	tako
mirno	dotjerujući	kao	da	zna	kako	joj	ne	prijeti	nikakva	opasnost.	A	doista	je	i
bilo	tako,	jer	koliko	god	da	su	Toma	ruke	svrbjele	od	želje	da	je	zgrabi,	ipak
se	na	to	nije	usuđivao:	vjerovao	je	da	bi	mu	duša	smjesta	bila	osuđena	na
propast	kada	bi	tako	nešto	napravio	za	vrijeme	molitve.	No,	kod	završne
rečenice	šaka	mu	se	počela	skupljati	i	pomicati	prema	naprijed	pa	u	istome
času	kada	bi	izgovoren	»amen«,	muha	postade	ratnim	zarobljenikom.	Tetka
opazi	čime	se	on	bavi	i	natjera	ga	da	pusti	muhu.
Svećenik	je	bio	najavio	predmet	propovijedi	pa	sada	stade	jednolično
razglabati	o	nekome	tako	dosadnom	sadržaju	da	mnoge	glave	malo-pomalo
klonuše	–	koliko	god	da	se	propovijed	bavila	vječnom	vatrom	i	sumporom,	a
broj	onih	koji	su	predodređeni	da	se	spase	u	njoj	bio	sveden	na	tako	malu
družbu	da	ih	gotovo	nije	imalo	smisla	ni	spašavati.	Tom	je	brojao	stranice
propovijedi:	uvijek	je	poslije	crkve	znao	koliko	je	u	propovijedi	bilo	stranica,
ali	je	rijetko	znao	nešto	više	o	propovijedi	samoj.	Ovaj	je	put,	međutim,	načas
pokazao	pravo	zanimanje.	Svećenik	im	je	predočavao	veličanstvenu	i	dirljivu
sliku	o	skupu	svih	bića	na	svijetu	o	prijelazu	iz	jednoga	tisućljeća	u	drugo,
kada	će	lav	i	janje	zajedno	ležati,	a	djetešce	će	ih	voditi.	Dječak	nije	shvaćao
zanos,	pouku	i	smisao	toga	velebnog	prizora:	mislio	je	samo	o	slavi	koju	će
taj	glavni	lik	uživati	kod	naroda	što	u	nj	upiru	oči	pa	mu	se	na	tu	pomisao
ozarilo	lice	i	poželio	je	u	sebi	da	on	bude	to	dijete	–	pod	uvjetom	da	lav	bude
pitom.
Tada	priča	opet	postade	dosadna	i	Tomove	se	muke	nastaviše.	Zatim	se
sjeti	blaga	koje	je	imao	u	džepu	pa	ga	izvadi.	Bio	je	to	krupan	crni	kukac	s
velikim	čeljustima	–	zvao	ga	je	»jelenak«	i	držao	ga	u	kutiji	za	naboje.	Kukac
ga	za	početak	uštipnu	za	prst,	na	što	ga	Tom	posve	prirodno	kvrcnu	te	kukac
koprcajući	se	pade	na	leđa	u	prolaz	između	klupa,	a	ozlijeđeni	prst	završi	u
dječakovim	ustima.	Kukac	je	ležao	bespomoćno	mašući	nožicama,
nesposoban	da	se	okrene.	Tom	ga	je	promatrao	i	žudio	za	njim,	ali	mu	je
kukac	bio	izvan	dosega.	I	drugi	ljudi	koje	propovijed	nije	zanimala	nađoše
olakšanje	u	tome	da	promatraju	kukca.	Malo	potom	onamo	lijeno	doskita
nekakav	pudl,	žalostan,	trom	zbog	ljetne	vrućine	i	tišine,	umoran	odzarobljeništva	i	željan	promjene.	Spazi	kukca	pa	mu	se	spušteni	rep	podiže	i
razmaha.	Pseto	je	razgledavalo	plijen,	obilazilo	ga,	njušilo	sa	sigurne
udaljenosti,	a	zatim	ga	ponovno	obiđe;	ohrabri	se	i	uze	ga	njuškati	iz	veće
blizine.	Iza	toga	podiže	labrnju	i	pokuša	ga	oprezno	zgrabiti,	no	za	mrvu
promaši	i	pokuša	još	jedanput,	pa	onda	još	jednom.	Sada	je	već	počeo	uživati
u	razonodi:	legao	je	na	trbuh	s	kukcem	među	šapama	i	nastavio	pokuse.
Naposljetku	se	umori	te	postade	ravnodušan	i	rastresen.	Glava	mu	zakimala,	a
podbradak	se	malo-pomalo	spusti	i	dotače	neprijatelja	koji	ga	odmah	zgrabi.
Pudl	oštro	zacvili,	strese	glavom,	a	kukac	odleti	nekoliko	jardi	i	opet	pade	na
leđa.	U	najbližim	gledaocima	zatitra	neko	blago	unutrašnje	veselje,	nekoliko
se	lica	sakri	iza	lepeza	i	maramica,	a	Tom	je	bio	sav	blažen.	Pas	je	izgledao
glupo,	a	vjerojatno	se	tako	i	osjećao,	ali	ga	je	isto	tako	u	srcu	peklo	poniženje
i	žudio	je	za	osvetom.	Zato	priđe	kukcu	i	opet	oprezno	krenu	u	napad:	skakao
je	na	njega	sa	svake	točke	u	krugu,	dočekujući	se	na	prednje	šape	tek	koji
palac	od	toga	stvora,	čak	je	iz	bližega	za	njim	posezao	zubima	i	tresao	glavom
tako	da	su	mu	uši	lamatale	ovamo-onamo.	No,	nakon	nekog	se	vremena
umori;	pokuša	se	zabaviti	muhom,	ali	u	tome	ne	nađe	razonode.	Vukući
njušku	po	podu	pratio	je	nekog	mrava,	ali	mu	je	i	to	brzo	dosadilo	pa	je
zijevnuo,	uzdahnuo,	posve	zaboravio	na	kukca	i	–	sjeo	na	njega!	Začu	se
bjesomučan	i	bolan	cvilež,	a	onda	pudl	poletje	niz	prolaz	između	klupa.
Cvilež	se	nije	smirivao,	a	nije	ni	pas:	projuri	poprijeko	kroz	crkvu	ravno
ispred	oltara,	sunu	uz	drugi	prolaz,	prijeđe	ispred	vrata	na	drugu	stranu,
potkraj	trkališne	staze	zavijanje	mu	postade	glasnije	jer	mu	je	i	bol	rastao	s
kretanjem,	pa	se	psić	ubrzo	pretvori	u	vunenu	repaticu	koja	se	gibala	po
svojoj	putanji,	sjajna	i	brza	poput	svjetlosti.	Mahniti	mučenik	napokon	skrenu
sa	staze	i	skoči	u	krilo	svojem	vlasniku.	Vlasnik	ga	pak	izbaci	kroz	prozor	pa
bolni	lavež	brzo	oslabi	i	zamrije	u	daljini.
Do	tada	su	već	svi	u	crkvi	bili	crveni	u	licu	i	gušili	se	od	suspregnuta
smijeha,	a	propovijed	je	bila	zapela	na	mrtvoj	točki.	Ubrzo	se	nastavila,	ali
neuvjerljivo	i	pentavo,	jer	se	svaka	mogućnost	primanja	dubljih	utisaka	bila
okončala,	a	čak	je	i	najozbiljnije	osjećaje	neprestano	dočekivala	prigušena
provala	bezbožnog	veselja,	u	zaklonu	iza	nekoga	udaljenog	naslona	klupe,
kao	da	je	jadni	pop	rekao	neku	rijetko	šaljivu	stvar.	Svi	župljani	iskreno
odahnuše	kada	prođe	ovo	teško	iskušenje	i	bi	podijeljen	blagoslov.
Tom	Sawyer	krenu	kući	prilično	radostan,	razmišljajući	o	tome	kako	se	u
službi	Božjoj	može	naći	i	nekog	zadovoljstva	kada	se	u	nju	unese	malo
raznovrsnosti.	Samo	mu	je	jedna	pomisao	kvarila	dobro	raspoloženje:	nije
imao	ništa	protiv	što	se	pas	igrao	s	njegovim	»jelenkom«,	ali	je	mislio	kako
od	njega	nije	bilo	u	redu	da	mu	ga	i	odnese.Šesto	poglavlje
U	ponedjeljak	se	ujutro	Tom	Sawyer	jadno	osjećao.	Uvijek	se	tako
osjećao	ponedjeljkom	ujutro	jer	je	ponedjeljak	bio	početak	novoga	tjedna
ispunjenog	dugotrajnom	školskom	patnjom.	Taj	mu	je	dan	obično	počinjao
željom	da	krajem	tjedna	uopće	ne	bude	blagdana	jer	mu	se	zbog	blagdana
povratak	u	ropstvo	i	okove	činio	još	mnogo	mrskijim.
Tom	je	ležao	razmišljajući.	Odjednom	mu	pade	na	pamet	kako	bi	bilo
zgodno	da	se	razboli:	onda	će	ostati	kod	kuće	i	neće	ići	u	školu.	Nazre	u	tome
nejasnu	mogućnost	pa	preispita	stanje	svojega	tijela.	Ne	nađe	nikakve
boljetice	te	se	ponovno	dade	u	istraživanje.	Ovaj	mu	se	put	učini	da	naslućuje
neke	grčeve	u	trbuhu	pa	ih	s	velikom	nadom	stade	prizivati,	ali	oni	brzo
popustiše	i	domalo	nestadoše.	Razmišljao	je	dalje.	Najednom	nešto	otkri.
Klimao	mu	se	jedan	od	dva	gornja	prednja	zuba.	Bila	je	to	prava	sreća;	već	je
»za	početak«,	kako	je	to	nazivao,	htio	početi	jaukati,	kadli	mu	pade	na	um	da
će	mu	tetka,	istupi	li	s	takvim	dokazom	pred	nju	kao	pred	kakav	sud,	izvaditi
zub,	a	to	će	ga	boljeti.	Zato	odluči	da	će	za	sada	zub	ostaviti	u	rezervi	te
nastavi	s	potragom.	Neko	vrijeme	ništa	ne	nađe,	a	onda	se	sjeti	da	je	liječnik
pričao	o	nekoj	boljci	koja	je	nekoga	njegova	bolesnika	na	dva-tri	tjedna
spremila	u	postelju,	a	gotovo	je	zbog	nje	ostao	i	bez	jednoga	prsta	na	ruci.
Dječak	stoga	ispod	plahte	hitro	izvuče	svoj	ranjeni	nožni	prst	i	uze	ga
razgledavati.	No,	nije	poznavao	točne	znakove	spomenute	bolesti.	Učini	mu
se	ipak	vrijednim	pokušati	pa	poče	svojski	stenjati.
Sid	je,	međutim,	spavao	kao	top.
Tom	glasnije	zastenja	umišljajući	da	ga	prst	već	počinje	boljeti.
Na	Sida	ni	to	nije	djelovalo.
Do	toga	se	vremena	Tom	već	bio	zadihao	od	napora.	Malo	se	odmori,	a
onda	skupi	svu	snagu	i	nekoliko	puta	zaredom	upravo	predivno	zastenja.
Sid	je	i	dalje	hrkao.
Toma	ovo	ozlojedi.	Reče:	»Side!	Side!«	i	prodrma	ga.	Ovaj	se	postupak
pokaza	uspješnim,	pa	Tom	opet	poče	jaukati.	Sid	zijevnu,	protegnu	se,	oslonise	na	lakat	glasno	puhnuvši	kroz	nos	i	zapilji	se	u	Toma.	Tom	je	i	dalje
stenjao.	Sid	reče:
»Tome!	Hej,	Tome!«	(Odgovora	nije	bilo.)	»Čuj,	Tome!	Tome!	Tome,	što
ti	je?«	Prodrma	ga	i	uznemireno	mu	se	zagleda	u	lice.
Tom	prostenja:
»Joj,	nemoj,	Side.	Ne	tresi	me	tako.«
»Zašto,	što	ti	je,	Tome?	Moram	pozvati	teticu.«
»Ne,	ne	treba.	Sad	će	to	proći…	možda.	Nemoj	nikoga	zvati.«
»Ali	moram!	Nemoj	tako	stenjati,	Tome,	to	je	užasno.	Koliko	dugo	ti	je
zlo?«
»Satima.	Jao!	Oh,	ne	drmaj	me	tako,	Side,	ubit	ćeš	me.«
»Tome,	zašto	me	nisi	ranije	probudio?	O,	Tome,	nemoj!	Koža	mi	se	ježi
kad	te	čujem.	Tome,	što	ti	je	sad?«
»Side,	sve	ti	opraštam.	(Jauk.)	Sve	što	si	mi	ikad	učinio.	Kad	mene	više	ne
bude….«
»Oh,	Tome,	pa	valjda	ne	umireš?	Nemoj,	Tome,	oh,	nemoj.	Možda…«
»Opraštam	svima,	Side.	(Jauk.)	Reci	im	to,	Side.	I	Side,	moj	prozorski
okvir	i	moju	mačku	s	jednim	okom	daj	onoj	novoj	djevojčici	koja	je	došla	u
naše	mjesto.	I	reci	joj…«
No,	Sid	je	već	bio	zgrabio	odjeću	i	odjurio.	Toma	je	sada	već	uistinu
boljelo	jer	mu	je	mašta	tako	krasno	radila	da	mu	je	stenjanje	zvučalo	baš	kao
pravo.
Sid	je	sletio	niz	stepenice	i	viknuo:
»Jao,	tetko	Polly,	dođi!	Tom	umire!«
»Umire?«
»Da.	Požuri,	brzo	dođi!«
»Gluposti!	Ne	vjerujem.«
No,	ipak	potrča	gore,	a	Sid	i	Mary	za	njom.	Lice	joj	je	bilo	problijedjelo,	a
usne	joj	drhtale.	Stigavši	do	Tomove	postelje,	izusti	bez	daha:
»Tome,	Tome,	što	je	to	s	tobom?«
»Oh,	tetice,	ja…«»Što	ti	je,	što	ti	je,	dijete	moje?«
»Oh,	tetice,	obamro	mi	je	onaj	ranjeni	prst	na	nozi!«
Stara	gospođa	klonu	na	stolicu:	malo	se	smijala,	pa	malo	plakala,	a	onda
se	stade	smijati	i	plakati	u	isti	mah.	Oporavivši	se	od	toga,	reče:
»Tome,	kako	si	me	uplašio!	A	sada	prestani	s	tim	budalaštinama	i	izvlači
se	iz	tog	kreveta!«
Stenjanje	prestade,	a	iz	prsta	iščeznu	sav	bol.	Dječak	se	malo	postidje	pa
reče:
»Tetko	Polly,	činilo	mi	se	da	je	obamro,	a	tako	me	boljelo	da	sam	posve
zaboravio	na	zub.«
»Na	zub!	A	što	ti	je	sa	zubom?«
»Klima	mi	se	i	nevjerojatno	grozno	me	boli.«
»Dobro,	dobro,	samo	nemoj	opet	početi	sa	stenjanjem.	Otvori	usta.	Tako	–
zub	ti	se	zbilja	klima,	ali	od	toga	nećeš	umrijeti.	Mary,	donesi	mi	svileni
konac	i	ugarak	iz	kuhinje.«
Tom	reče:
»Oh,	molim	te,	tetice,	nemoj	mi	ga	čupati.	Ne	boli	me	više.	Ne	maknuo	se
s	mjesta	ako	boli.	Molim	te,	tetice.	Ne	bih	htio	izostati	iz	škole.«
»O,	izostati	iz	škole,	je	li?	Dakle,	cijelu	ovu	strku	napravio	si	zbog	toga
što	si	namjeravao	izostati	iz	škole	i	otići	na	pecanje?	Tome,	Tome,	ja	tebe
toliko	volim,	a	ti	kao	da	mi	na	sve	moguće	načine	pokušavaš	nepodopštinama
slomiti	staro	srce.«	Do	tog	je	časa	zubarski	pribor	već	bio	spreman.	Stara
gospođa	jedan	kraj	svilenoga	konca	u	vidu	petlje	pričvrsti	oko	Tomova	zuba,
a	drugi	kraj	sveza	za	stup	na	postelji.	Onda	zgrabi	ugarak	i	naglo	zamahnu
gotovo	ga	gurnuvši	dječaku	u	lice.	Zub	se	učas	zanjiha	uz	posteljni	stup.
No,	gdje	je	jada,	tu	je	i	nagrada.	Kada	se	Tom	nakon	doručka	otputio	u
školu,	zavidjeli	su	mu	svi	dječaci	koje	je	sreo	jer	je	zbog	rupe	u	gornjem	redu
zuba	mogao	pljuckati	na	nov	i	prekrasan	način.	Skupila	se	oko	njega	prava
sljedba	sastavljena	od	dječaka	koje	je	zanimao	taj	prizor.	Jedan	od	njih,	koji	je
zbog	porezanoga	prsta	do	tada	bio	u	središtu	pažnje	i	poštovanja,	sada	je
najednom	ostao	bez	ijednog	pristaše	i	lišen	slave.	Bilo	mu	je	teško	pri	srcu	pa
je	rekao	s	prezirom	koji	zapravo	nije	osjećao,	kako	pljuvati	kao	Tom	Sawyer	i
nije	ne	znam	što,	ali	mu	je	neki	drugi	dječak	rekao:	»Kiselo	je	grožđe!«	pa	se
udaljio	kao	svrgnuti	junak.
Malo	potom	Tom	naiđe	na	Huckleberryja	Finna,	mlađahnog	seoskogizopćenika	iz	društva	i	sina	mjesnog	pijanca.	Huckleberryja	su	iskreno	mrzile
i	bojale	ga	se	sve	majke	u	selu	jer	je	bio	lijen	i	razuzdan,	prost	i	zločest	–	a	i
zato	što	su	mu	se	sva	djeca	toliko	silno	divila,	unatoč	zabrani	uživala	u
njegovu	društvu	i	priželjkivala	da	budu	nalik	na	nj.	Tom	je,	kao	i	svi	ostali
pristojni	dječaci,	zavidio	Huckleberryju	na	njegovu	raznovrsnom
izopćeničkom	životu,	a	bilo	mu	je	strogo	zabranjeno	da	se	s	njime	igra.	Zato
se	i	jest	igrao	s	njime	kad	god	bi	mu	se	za	to	pružila	prilika.	Huckleberry	je
uvijek	nosio	iznošenu	odjeću	namijenjenu	odrasloj	osobi,	odjeću	koja	je	bila	u
vječnom	cvatu	i	lepršala	u	dronjcima.	Šešir	mu	je	bio	preširoka	podrtina	kojoj
je	na	obodu	nedostajao	komad	u	obliku	polumjeseca,	kaput	mu	je,	kada	bi	ga
obukao,	visio	gotovo	do	peta,	a	stražnja	mu	se	dugmad	spuštala	duboko	niz
leđa.	Samo	mu	je	jedna	naramenica	pridržavala	hlače,	stražnji	mu	je	dio	na
njima	visio	i	u	njemu	nije	bilo	ničega,	a	ako	ih	ne	bi	podvio,	nogavice,
iskrzane	po	rubovima,	vukle	bi	mu	se	po	blatu.
Huckleberry	je	išao	kamo	god	bi	mu	se	prohtjelo.	Po	lijepom	je	vremenu
spavao	na	stepenicama	pred	kućnim	vratima,	a	kada	bi	padala	kiša,	u	praznim
bačvama,	nije	morao	ići	u	školu	ni	u	crkvu,	nikoga	nije	morao	zvati
gospodarom	ili	mu	se	pokoravati,	mogao	je	ići	na	pecanje	ili	na	kupanje	kad
god	bi	se	na	to	odlučio	i	ostati	ondje	koliko	god	bi	mu	se	svidjelo,	nitko	mu
nije	branio	da	se	tuče,	uvečer	je	mogao	bdjeti	do	mile	volje,	u	proljeće	je
uvijek	prvi	hodao	bosonog,	a	u	jesen	posljednji	obuvao	cipele,	nikada	se	nije
morao	umivati	ni	oblačiti	čista	odijela,	a	umio	je	čudesno	psovati.	Jednom	je
riječju	taj	dječak	imao	sve	što	život	čini	dragocjenim.	Tako	je	mislio	svaki
kinjeni,	sputani	i	pristojni	dječak	u	St.	Petersburgu.
Tom	pozdravi	romantičnog	izopćenika:
»Zdravo,	Huckleberry!«
»E,	zdravo.	Vidi	malo	kako	t’	ovo	izgleda.«
»Što	ti	je	to?«
»Crknita	mačka.«
»Daj	da	vidim,	Huck.	Bome,	dobrano	je	ukočena.	Gdje	si	je	nabavio?«
»Kupija	san	ju	od	jednog	dečka.«
»Što	si	dao	za	nju?«
»Jednu	plavu	ceduljku	i	mjehur	kojeg	san	dobija	u	klaon’ci.«
»Otkuda	ti	plava	cedulja?«
»Kupija	san	ju	prije	dva	tjedna	od	Bena	Rogersa	za	štap	kojizin	se	ćeraobruč.«
»Čuj,	Huck,	a	čemu	služe	crknute	mačke?«
»Čemu	služe?	To	ti	je	za	bradav’ce	ličit.«
»Nemoj!	Zaista?	Ja	znam	nešto	bolje	od	toga.«
»Moren	se	okladit	da	ne	znaš.	A	šta	to?«
»Pa,	kišnica	iz	trulog	panja.«
»Gnjilež-voda!	Ne	bi	t’	ja	za	gnjilež-vodu	da’	ni	šupljoga	boba.«
»Ne	bi	dao,	ne	bi?	Jesi	li	kada	pokušao?«
»Ja	ne.	Al’	Bob	Tanner	jest.«
»Tko	ti	je	to	rekao?«
»Pa,	on	je	reka’	Jeffu	Thatceru,	a	Jeff	je	reka’	Bakeru,	Johnny	je	reka’
Hollisu,	a	Jim	je	reka’	Rogersu,	Ben	je	reka’	nekom	crnji,	a	crnjo	je	reka’
meni.	Eto	ti!«
»No,	pa	što	onda?	Svi	oni	lažu.	U	najmanju	ruku,	svi	osim	crnca.	Njega
ne	poznajem.	Ali	nikad	nisam	vidio	crnca	koji	ne	laže.	Koješta!	Ma,	reci	ti
meni,	Huck,	kako	je	Bob	Tanner	to	napravio.«
»Pa,	otiša’	je	i	umočija	ruku	u	gnjili	panj	s	kišnicom.«
»Po	danu?«
»Jasno.«
»I	okrenuo	se	licem	prema	panju?«
»Da.	Bar	bi	ja	tako	reka’.«
»Je	li	što	izgovorio?«
»Reka’	bi’	da	nije.	Ne	znaden.«
»Aha!	Ma,	pričaj	mi	malo	o	tome	da	se	bradavice	liječe	gnjilež-vodom	na
tako	blentav	način!	Pa	to	uopće	ničem	ne	služi.	Moraš	otići	potpuno	sam,	i	to
duboko	u	šumu,	tamo	gdje	znaš	da	ima	neki	panj	pun	kišnice,	a	onda	se	moraš
točno	u	ponoć	leđima	nasloniti	na	panj,	gurnuti	ruku	unutra	i	izgovoriti:
»Ječam	trči,	a	rakija	viče,
Gnjilež-voda	bradavice	miče!«
Onda	zatvorenih	očiju	odbrojiš	jedanaest	koraka	od	panja,	okreneš	se	tri
puta	u	mjestu	i	odeš	kući,	ali	ne	smiješ	ni	s	kim	progovoriti	ni	riječi,	jer	akobilo	što	kažeš,	čarolija	propadne.«
»Zbiljam,	zvuči	uvjerljivo,	al’	Bob	Tanner	nije	tako	postupija.«
»Ne,	dragi	moj,	sigurno	nije,	zato	on	u	našem	mjestu	i	ima	najviše
bradavica.	Ne	bi	bilo	nijedne	bradavice	na	njemu	da	je	znao	kako	treba
napraviti	to	s	gnjilež-vodom.	Ja	sam	se	na	taj	način	riješio	tisuća	i	tisuća
bradavica	koje	sam	imao	po	rukama,	Huck.	Često	se	igram	sa	žabama	pa	od
toga	dobivam	svu	silu	bradavica.	Katkad	ih	skidam	i	grahom.«
»Da,	graj	je	dobar.	I	ja	sam	tako	radija.«
»I	ti?	A	kako?«
»Uzmeš	zrno	graja	i	raskoliš	ga,	onda	zarežeš	bradav’cu	dok	ti	krv	ne
poteče,	pa	krv	staviš	na	jednu	polov’cu	graja,	iskopaš	rupu	i	tu	polov’cu
zakopaš	na	raskršću	oko	ponoća	kad	nima	miseč’ne,	a	unda	drugu	polov’cu
spališ.	Vidiš,	ona	polov’ca	koju	si	namaza’	krvlju	stalno	će	vuć’	i	vuć’	i
nastojat’	da	se	spoji	s	drugom	polov’com,	pa	će	tako	krv	na	kraju	izvuć’
bradav’cu	i	bradav’ce	će	ti	brzo	otpast’.«
»Da,	tako	je,	Huck,	tako	je,	ali	je	još	bolje	ako,	dok	zakapaš	tu	polovicu,
izgovoriš	‘Idi,	grahu!	Bradavico,	pođi!	Nikad	više	ti	meni	ne	dođi!’	Tako	radi
Joe	Harper,	a	on	je	bio	blizu	Coonvilla	i	gotovo	svagdje.	Nego	čuj	–	kako	se
liječe	bradavice	uz	pomoć	crknute	mačke?«
»’Vako,	uzmeš	mačku	i	odeš	na	groblje,	malo	prije	ponoći,	i	to	na	oni	dan
kad	tamo	pokopaju	nekog	zlog	čouka.	U	ponoć	će	doć’	vrag,	a	možda	i	dva	ili
tri	vraga,	al’	ti	njih	ne	mereš	viđet’,	možeš	čut’	samo	nešto	k’o	vjetar	ili
možebit	njihov	razgovor.	Kad	oni	do’vate	onog	čovu	da	ga	odvuku	sa	sobon,
baciš	za	njizin	mačku	i	kažeš:	‘Vrag	na	leš,	mačka	na	vraga,	bradav’ce	na
mačku,	a	na	meni	ništo!’	To	će	ti	očistit’	svaku	bradav’cu.«
»Zvuči	dobro.Jesi	li	to	kad	iskušao,	Huck?«
»Ne,	al’	mi	je	to	pripovid’la	baba	Hopkins.«
»O,	onda	mi	izgleda	da	je	tako.	Za	nju	kažu	da	je	vještica.«
»Kažu!	Ma,	Tome,	ja	znaden	da	ona	to	jest.	Ona	je	začarala	tatu.	To	mi	je
sam	tata	reka’.	Ide	ti	on	jedan	dan	i	vidi	da	ga	ona	‘oće	začarat’,	pa	ti	on	uzme
kamen’cu	i	da	se	nije	sagnila,	pogodija	bi	ju.	E,	a	onda	se	iste	noći	skotrlja’	sa
šupe	na	kojoj	je	pijan	spava’	i	slomija	ruku.«
»Pa	to	je	strašno.	Kako	je	on	znao	da	ga	je	ona	htjela	začarati?«
»Bogo	moj,	tata	t’	to	lako	prokljuvi.	Veli	da	to,	kad	gledaju	ravno	u	tebe,
znači	da	nešta	čaraju.	Posebno	ako	usput	nešta	i	mrmljaju,	jer	kad	mrmljaju,to	t’	one	govoru	Očenaš	naopačke.«
»Reci,	Huck,	kad	ćeš	napraviti	to	s	mačkom?«
»Noćas.	Izgleda	mi	da	će	noćas	doć’	po	starog	Hoosa	Williamsa.«
»Ali	njega	su	pokopali	u	subotu.	Zar	ga	nisu	odnijeli	još	iste	noći?«
»Svašto	pričaš!	Pa	čarol’ja	ne	mere	djelovat’	prije	ponoći!	A	onda,	tu	ti	j’	i
nedilja.	Izlgeda	mi	da	se	vragovi	nediljom	baš	mnogo	ne	petljaju	okolo.«
»Toga	se	uopće	nisam	sjetio.	Tako	je.	Mogu	i	ja	s	tobom?«
»Naravno,	ak’	te	neće	bit’	stra’.«
»Strah!	E,	da	ne	bi.	Hoćeš	li	mi	mijauknuti?«
»Da,	al’	i	ti	meni	odmijaukni	ako	budeš	moga’.	Zadnji	put	san	zbog	tebe
mijauka’	okolo	sve	dok	stari	Hays	nije	doša’	i	počeja	bacat’	kamen’ce	i	vikat’
‘Mačket’na	prokleta!’	i	tako	ti	ja	bacija	njemu	ciglu	u	prozor	–	al’	o	tom	ne
smiš	ni	pisnit.«
»Neću.	One	noći	nisam	mogao	mijaukati,	jer	je	tetica	pazila	na	mene,	ali
ovaj	put	hoću.	Hej,	šta	ti	je	ovo?«
»Ma,	nekaki	krpelj.«
»Gdje	si	ga	našao?«
»U	šumi.«
»Što	tražiš	za	njega?«
»Ne	znam.	Ne	mislim	ga	prodavat’.«
»U	redu.	Ionako	je	jako	mali.«
»O,	sva’ko	može	podcinjivat’	tuđeg	krpelja.	Ja	sam	s	ovin	zadovoljan.
Meni	je	sasma	dobar.«
»Pih,	krpelja	ima	cijela	gomila.	Da	hoću,	mogao	bih	ih	imati	i	tisuću.«
»I?	Zašto	i’	onda	nemaš?	Zato	što	jako	dobro	znadeš	da	ne	mereš.	Ovo	t’
je	jedan	od	prvi’	krpelja,	izgleda	mi.	Prvi	kojog	sam	ja	vidija	ove	godine.«
»Čuj,	Huck,	dat	ću	ti	za	njega	svoj	zub.«
»Da	vidim.«
Tom	izvadi	komadić	papira	i	pažljivo	ga	razmota.	Huckleberry	je	pun
čežnje	promatrao	zamotuljak.	Bijaše	to	veoma	jako	iskušenje.	Najzad	upita:
»Je	l’	pravi?«Tom	podiže	usnicu	i	pokaza	rupu.
»Dobro,	može«,	reče	Huckleberry,	»gotov	posa’.«
Tom	zatvori	krpelja	u	kutiju	za	naboje	u	kojoj	je	donedavno	čamio	onaj
jelenak	pa	se	dječaci	rastadoše,	a	svaki	se	od	njih	pritom	osjećao	bogatijim	no
što	je	prije	bio.
Kada	je	Tom	stigao	do	male	osamljene	daščane	školske	zgrade,	uđe	u	nju
žustro	kao	netko	tko	se	svojski	žurio	da	stigne	ovamo.	Objesi	šešir	na	klin	i	s
velikim	se	žarom	i	marom	sruči	na	svoje	mjesto.	Učitelj	se	bio	dostojanstveno
zavalio	u	veliki	naslonjač	s	pletenim	sjedištem	postavljen	na	povišenom
mjestu	i	dremuckao,	uljuljan	u	san	učeničkim	mrmljanjem.	Tomov	ga	upad
prenu.
»Thomase	Sawyeru!«
Tom	je	znao	da,	kad	god	ga	netko	zove	punim	imenom,	to	ne	znači	ništa
dobro.
»Izvolite,	gospodine!«
»Dođi	ovamo.	A	sada	mi,	molim	te	lijepo,	objasni	zašto	si	opet	zakasnio,
kao	i	obično?«
Tom	je	već	htio	pribjeći	laži,	ali	uto	ugleda	dvije	dugačke	plave	pletenice
što	su	padale	niz	nečija	leđa,	a	on	ta	leđa	prepoznade	zahvaljujući	ljubavi	koja
ga	je	u	taj	čas	stresla:	pokraj	te	je	osobe	bilo	jedino	prazno	mjesto	na	ženskoj
strani	učionice.	Zato	smjesta	reče:
»Zadržao	sam	se	u	razgovoru	s	Huckleberryjem	Finnom!«
Učitelju	zastade	srce	i	on	se	nemoćno	zapilji	preda	se.	Bruj	dječjeg	učenja
prestade.	Učenici	su	se	pitali	nije	li	ovaj	ludo	odvažni	dječak	skrenuo	umom.
Učitelj	reče:
»Što?	S	kim	si	se	zadržao?«
»U	razgovoru	s	Huckleberryjem	Finnom.«
Više	nije	moglo	biti	nikakve	zabune	u	pogledu	Tomovih	riječi.
»Thomase	Sawyeru,	ovo	je	najnevjerojatnije	priznanje	koje	sam	ikada
čuo.	Za	ovaj	prijestup	neće	biti	dovoljne	samo	packe.	Svuci	kaput.«
Učiteljeva	je	ruka	udarala	dok	se	nije	umorila,	a	zaliha	se	šiba	znatno
smanjila.	Onda	uslijedi	zapovijed:
»A	sada,	mladiću,	idi	i	sjedi	s	djevojčicama.	Neka	ti	to	bude	opomena.«Činilo	se	da	je	hihot	koji	je	prostrujao	učionicom	zbunio	dječaka,	ali	su
tome	uzrok	zapravo	u	većoj	mjeri	bili	strahopoštovanje	pred	obožavanom
neznankom	i	strahovit	užitak	zbog	silne	sreće	što	ga	je	dopala.	Sjede	na	rub
borove	klupe,	a	djevojčica	se	odmače	od	njega	zabacivši	glavu.	U	razredu
nastade	opće	gurkanje	laktovima,	namigivanje	i	došaptavanje,	ali	je	Tom
mirno	sjedio	držeći	ruke	na	dugačkoj	i	nisko	postavljenoj	plohi	za	pisanje
ispred	sebe	i	doimao	se	zadubljen	u	knjigu.
Malo-pomalo	prestadoše	obraćati	pažnju	na	njega	i	uobičajeno	mrmljanje
ponovno	ispuni	zagušljivi	zrak.	Dječak	doskora	poče	krišom	pogledavati
djevojčicu.	Ona	to	primjeti,	»nakrivi	usta«	i	na	cijelu	minutu	okrenu	glavu	od
njega.	Kada	se	opet	oprezno	osvrnula,	pred	njom	je	ležala	breskva.	Ona	je
odgurnu.	Tom	pažljivo	stavi	breskvu	natrag.	Ona	je	opet	odgurnu,	ali	manje
neprijateljski.	Tom	strpljivo	vrati	breskvu	na	ranije	mjesto.	Ovaj	je	put
djevojčica	ostavi	gdje	je	i	bila.	Tom	nažvrlja	na	pločici	za	pisanje:	»Molim	te,
uzmi	je,	imam	ih	još«.	Djevojčica	letimično	pogleda	napisane	riječi,	ali	ne
dade	nikakva	znaka	od	sebe.	Onda	dječak	poče	nešto	crtati	po	pločici
skrivajući	lijevom	rukom	svoj	rad.	Djevojčica	se	neko	vrijeme	pravila	da	ništa
ne	primjećuje,	ali	se	u	nekim	jedva	primjetnim	znacima	uskoro	kod	nje	poče
očitovati	urođena	ljudska	radoznalost.	Dječak	je	i	dalje	radio	kao	da	ništa	ne
opaža.	Djevojčica	je	suzdržano	virkala	u	njegovu	pločicu,	ali	dječak	nije
pokazivao	da	to	primjećuje.	Napokon	ona	popusti	i	oklijevajući	šapnu:
»Daj	da	vidim.«
Tom	djelomično	otkri	turobno	nakaznu	sliku	nekakve	kuće	s	dva	zabata	i
s	dimom	koji	se	poput	svrdla	izvijao	iz	dimnjaka.	U	djevojčice	se	tada
probudi	tako	jako	zanimanje	za	njegovo	djelo	te	ona	zaboravi	na	sve	drugo.
Kada	je	crtež	bio	dovršen,	zagleda	se	trenutak	u	nj	i	prošapta:
»Zgodno.	Nacrtaj	čovjeka.«
Umjetnik	u	prednje	dvorište	smjesti	čovjeka	koji	je	veličinom	bio	nalik	na
dizalicu.	Mogao	je	i	kuću	prekoračiti,	no	djevojčica	nije	previše	cjepidlačila.
Čudovište	joj	se	svidje	i	ona	prošapta:
»Čovjek	je	krasan,	a	sada	nacrtaj	mene	kako	idem	prema	kući.«
Tom	nacrta	pješčani	sat,	pričvrsti	mu	na	vrh	pun	mjesec,	dodade	mu
udove	nalik	na	slamke,	a	među	raširene	prste	utakne	čudovišnu	lepezu.
Djevojčica	reče:
»Kako	je	to	zgodno.	Kad	bih	bar	ja	znala	crtati.«
»To	je	lako«,	šaptom	će	Tom,	»ja	ću	te	naučiti.«»Zbilja?	A	kada?«
»U	podne.	Ideš	li	kući	na	ručak?«
»Ostat	ću	ovdje	ako	treba.«
»Onda,	to	je	dogovoreno.	Kako	se	zoveš?«
»Becky	Thatcher.	A	ti?	Oh,	znam.	Thomas	Sawyer.«
»Pod	tim	imenom	izvlačim	batine.	Kad	sam	dobar,	zovu	me	Tom.	Ti	me
zovi	Tom,	može?«
»Može.«
Tom	tada	uze	nešto	žvrljati	na	pločici	skrivajući	od	djevojčice	ono	što	je
napisao.	No,	ovaj	se	put	ona	nije	ustezala,	već	ga	zamoli	da	joj	pokaže
pločicu.	Tom	reče:
»Oh,	nema	se	tu	što	vidjeti.«
»Ma,	ima.«
»Ma,	nema.	Bolje	da	ne	vidiš.«
»Nije	bolje,	uopće	nije	bolje.	Molim	te,	pokaži	mi.«
»Pričat	ćeš	okolo.«
»Neću.	Naj-naj-najozbiljnije	ti	kažem	da	neću.«
»Nećeš	nikom	reći?	Nikad,	dok	si	živa?«
»Ne,	nikom	nikad	neću	reći.	Daj	da	sad	vidim.«
»Oh,	bolje	da	ne	vidiš!«
»Kad	si	takav	prema	meni,	baš	ću	vidjeti.«	Pa	stavi	ručicu	na	njegovu	i
stadoše	se	natezati.	Tom	se	pretvarao	da	se	ozbiljno	odupire,	ali	je	postupno
povlačio	ruku	sve	dok	se	ispod	nje	ne	otkriše	ove	riječi:	Volim	te.
»Oh,	sram	te	bilo!«	I	ona	ga	žestoko	lupi	po	ruci,	no	porumenje	i	činilo	se
da	joj	je	drago	to	što	je	maločas	vidjela.
Baš	u	tom	presudnom	trenutku	dječak	osjeti	kako	mu	netko	polako	i
zlokobno	steže	uho	i	nesmiljeno	ga	povlači	uvis.	Na	taj	način	bi	prenesen
preko	cijele	prostorije	i	posađen	na	svoje	pravo	mjesto	uz	popratnu	paljbu
sveopćega	učeničkog	hihota.	Tada	se	na	nekoliko	strašnih	trenutaka	učitelj
ustoboči	nad	njim,	a	onda	se	bez	riječi	udalji	prema	svojem	prijestolju.	No,
Tomu	je,	premda	mu	je	uho	bridjelo,	srce	klicalo	od	sreće.
Kada	se	učenici	smiriše,	Tom	svojski	pokuša	prionuti	na	učenje,	ali	jeuzbuđenje	u	njemu	bilo	preveliko.	Na	satu	čitanja	sve	je	pobrkao,	zatim	je	na
satu	zemljopisa	jezera	pretvorio	u	planine,	planine	u	rijeke,	a	rijeke	u
kontinente,	sve	dok	nije	ponovno	zavladao	kaos,	a	napokon	se	na	satu
pravopisa	»spetljao«	kod	niza	najobičnijih	riječi,	sve	dok	se	nije	potpuno
osramotio	i	izgubio	kositreno	odličje	koje	je	razmetljivo	nosio	nekoliko
mjeseci.Sedmo	poglavlje
Što	se	Tom	više	trudio	da	prikuje	pažnju	uz	knjigu,	to	su	mu	misli	više
lutale.	I	tako	najzad,	uzdahnuvši	i	zijevnuvši,	odustade	od	učenja.	Činilo	mu
se	da	podnevni	odmor	nikada	neće	doći.	Zrak	je	upravo	stajao,	ni	daška	u
njemu	nije	bilo.	Bio	je	to	najsanjiviji	od	svih	sanjivih	dana.	Uspavljujuće
mrmljanje	što	se	pri	učenju	širilo	oko	dvadeset	i	petero	đaka,	umirivalo	je
dušu	poput	čarolije	kakvu	u	nju	unosi	pčelinji	zuj.	U	daljini	su	se,	kao
grimizom	obojeni,	u	plamenom	sunčevu	sjaju	i	kroz	treperavi	veo	vrućine
izdizali	blagi	zeleni	obronci	Cardiff	Hilla,	visoko	je	u	zraku	lebdjela	poneka
ptica	lijeno	mašući	krilima,	ni	žive	se	duše	nije	vidjelo	osim	nekoliko	krava,	a
i	one	su	spavale.	Tomovo	je	srce	čeznulo	za	slobodom	ili	barem	za	nečim
zanimljivim	čime	bi	prikratio	dosadno	vrijeme.	Ruka	mu	zaluta	u	džep	pa	mu
se	lice	ozari	žarkom	zahvalnošću,	što	je	zapravo	bila	molitva,	iako	on	to	nije
znao.	Potom	krišom	izvuče	kutiju	za	naboje,	oslobodi	iz	nje	krpelja	i	stavi	ga
na	dugačku	ravnu	klupu.	U	tom	je	trenutku	i	tog	stvora	vjerojatno	prožeo
blijesak	zahvalnosti	koja	je	prerasla	u	molitvu,	no	to	je	bilo	preuranjeno:
naime,	kada	je	zahvalno	krenuo	svojim	putem,	Tom	ga	dodirom	igle	skrenu	u
stranu	i	uputi	ga	u	novom	smjeru.
Pokraj	Toma	je	sjedio	njegov	najbliži	prijatelj	i	patio	se	jednako	kao	i
Tom	maloprije,	pa	i	on	dočeka	ovu	razonodu	sa	svesrdnom	i	dubokom
zahvalnošću.	Taj	se	bliski	prijatelj	zvao	Joe	Harper.	Dva	su	dječaka	cijelog
tjedna	bila	nerazdruživi	prijatelji,	a	subotom	zakleti	neprijatelji.	I	Joe	iz
suvratka	izvadi	iglu	i	poče	pomagati	u	mučenju	zarobljenika.	Iz	časa	je	u	čas
igra	postajala	sve	zanimljivija.	Uskoro	Tom	reče	da	jedan	drugome	smetaju	te
da	se	tako	nijedan	ne	može	kako	valja	zabavljati	s	krpeljem,	pa	uze	Joeovu
pločicu,	položi	na	klupu	i	na	njoj	po	sredini	odozgo	do	dolje	povuče	crtu.
»A	sad«,	reče,	»dok	je	god	na	tvojoj	strani,	možeš	ga	ti	bockati,	a	ja	ću	ga
pustiti	na	miru.	Ali	ako	ti	zbriše	i	prijeđe	na	moju	stranu,	ne	smiješ	ga	dirati
sve	dok	god	ga	ja	budem	mogao	zadržati	da	ne	prijeđe	granicu.«
»U	redu,	naprijed,	potjeraj	ga.«
Krpelj	ubrzo	umače	Tomu	i	prijeđe	ekvator.	Joe	ga	je	gnjavio	nekovrijeme,	a	onda	mu	kukac	pobježe	i	opet	prijeđe	nazad.	Krpelj	je	često
mijenjao	strane.	Dok	je	jedan	dječak	s	predanim	zanimanjem	dražio	krpelja,
drugi	je	to	promatrao	s	jednakom	napetošću,	pa	su	se	dvije	glave	zajedno
nadnosile	nad	pločicu	i	dvije	duše	bile	gluhe	i	slijepe	za	sav	ostali	svijet.
Najzad	se	učini	da	se	sreća	u	potpunosti	opredijelila	za	Joea.	Krpelj	je
pokušavao	krenuti	ovamo,	onamo	i	na	sve	strane,	a	bio	je	isto	toliko	uzbuđen
i	uznemiren	kao	i	dječaci,	no	svaki	put	kad	je	Tomu,	da	tako	kažemo,	pobjeda
bila	na	dohvat	ruke	i	prsti	mu	podrhtavali	od	želje	da	se	uključi	u	igru,	Joe	bi
iglom	vješto	skrenuo	krpelja	i	zadržao	ga	u	svom	vlasništvu.	Najzad	Tom	više
ne	izdrža.	Iskušenje	je	bilo	prejako,	pa	on	posegnu	za	krpeljem	i	pruži	prema
njemu	ruku	s	iglom.	Joe	se	umah	razljuti	i	reče:
»Tome,	ostavi	ga	na	miru.«
»Samo	sam	ga	htio	malo	bocnuti,	Joe.«
»A	ne,	stari	moj,	to	nije	pošteno.	Pusti	ga	na	miru.«
»Do	vraga,	neću	ga	puno	gnjaviti.«
»Ostavi	ga,	kad	ti	kažem.«
»Neću!«
»Hoćeš	–	nalazi	se	na	mojoj	strani.«
»Slušaj,	Joe	Harperu,	čiji	je	ovo	krpelj?«
»Briga	me	čiji	je,	na	mojoj	je	strani	i	nećeš	ga	ni	dirnuti.«
»E,	pa	baš	hoću.	Krpelj	je	moj	i	ja	ću	s	njim,	dovraga,	raditi	što	me	volja,
pa	što	bilo	da	bilo!«
Strašan	se	udarac	spusti	Tomu	na	rame,	a	isto	takav	i	na	Joeovo	pa	je
čitave	dvije	minute	iz	dvaju	kaputića	letjela	prašina,	a	cijeli	je	razred	u	tome
uživao.	Dječaci	su	se	bili	previše	zadubili	u	igru	da	bi	primijetili	muk	koji	je
maločas	zavladao	u	razredu	kada	je	učitelj	na	prstima	krenuo	kroz	učionicu	i
nadvio	se	nad	njih.	Prilično	je	dugo	promatrao	predstavu	prije	no	što	će	joj	i
sam	pridonijeti	unoseći	u	nju	neke	sitnije	izmjene.
Kada	u	podne	završi	nastava,	Tom	požuri	do	Becky	Thatcher	i	šapnu	joj
na	uho:
»Stavi	kapicu	kao	da	ideš	kući,	a	kad	stigneš	do	ugla,	neprimjetno	se
izvuci	od	ostalih,	skreni	kroz	živicu	i	vrati	se.	Ja	ću	ići	drugim	putem	pa	ću	im
i	ja	pobjeći.«
Tako	je	jedno	otišlo	s	jednom,	a	drugo	s	drugom	skupinom	učenika.Uskoro	se	oboje	sretoše	u	dnu	puteljka	koji	je	vodio	kroz	živicu	pa	pođoše	do
škole	u	kojoj	sada	nije	bilo	nikoga.	Onda	sjedoše	jedno	uz	drugo	stavivši
pločicu	ispred	sebe,	Tom	pruži	Becky	pisaljku,	uze	njezinu	ruku	u	svoju	i
poče	je	voditi	te	tako	nacrta	još	jednu	nevjerojatnu	kuću.	Kada	im	zanimanje
za	umjetnost	stade	opadati,	raspričaše	se.	Tom	je	bio	sav	blažen.	Zapita	je:
»Voliš	li	ti	štakore?«
»Ne,	gade	mi	se!«
»Pa	i	meni	–	kad	su	živi.	Ali	ja	mislim	na	crknute	štakore,	one	koje	možeš
na	uzici	vitlati	oko	glave.«
»Ne,	mene	štakori	uopće	ne	privlače.	Ono	što	se	meni	sviđa,	to	je	guma	za
žvakanje.«
»O,	a	meni!	Da	mi	je	sad	malo	žvake!«
»Hoćeš	žvaku?	Imam	je.	Dat	ću	ti	da	malo	žvačeš,	ali	mi	je	moraš	vratiti.«
Prijedlog	bi	prihvaćen	i	tako	su	naizmjence	žvakali,	mašući	nogama	od
prevelikog	zadovoljstva	i	udarajući	njima	o	klupu.
»Jesi	li	kad	bila	u	cirkusu?«	upita	Tom.
»Jesam,	a	tata	će	me	i	opet	voditi	ako	budem	dobra.«
»A	ja	sam	bio	u	cirkusu	tri-četiri	puta	–	puno	puta.	Crkva	ti	je	posve	bez
veze	u	usporedbi	s	cirkusom.	U	cirkusu	ti	se	svaki	čas	nešto	događa.	Kad
odrastem,	ja	ću	raditi	u	cirkusu	kao	klaun.«
»Oh,	zbilja!	To	će	biti	krasno.	Klaunovi	su	tako	zgodni,	onako	cijeli	šareni
i	išarani.«
»Još	kako.	A	zarađuju	i	hrpe	novaca	–	čak	dolar	dnevno	kaže	Ben	Rogers.
Reci,	Becky,	jesi	li	kad	bila	zaručena?«
»Što	ti	je	to?«
»Zaručena,	pa	se	poslije	udaš.«
»Ne.«
»A	je	l’	bi	htjela?«
»Mislim	da	bih.	Ne	znam.	Kako	se	to	radi?«
»Kako?	Pa,	ništa	naročito.	Samo	naprosto	kažeš	nekom	dečku	da	nikad
nećeš	imati	nikoga	osim	njega,	uvijek,	uvijek	i	uvijek,	onda	se	poljubite	i	to	je
sve.	To	svatko	može.«»Poljubimo	se?	Zašto	se	treba	poljubiti?«
»Pa,	ovaj,	znaš,	to	je…	ma,	to	se	uvijek	tako	radi.«
»Svi?«
»Pa	da,	svi	koji	su	zaljubljeni.	Sjećaš	se	što	sam	ti	napisao	na	pločici?«
»Sje…sjećam	se.«
»Što?«
»Neću	ti	reći.«
»Hoćeš	da	ja	tebi	kažem?«
»Ho…	hoću…	ali	drugi	put.«
»Ne,	sada.«
»Nemoj,	ne	sada…su-sutra.«
»O,	ne,	sada.	Molim	te,	Becky.	Šapnut	ću	ti,	šapnut	ću	ti	sasvim	tiho.«
Budući	da	je	Becky	oklijevala,	Tom	tu	šutnju	shvati	kao	pristanak,
obuhvati	je	rukom	oko	struka	pa	joj,	približivši	usne	njezinu	uhu,	veoma
nježno	šapnu	one	dvije	čarobne	riječi.	A	onda	dodade:
»Sada	šapni	ti	meni	–	to	isto.«
Ona	se	načas	opirala,	a	onda	reče:
»Okreni	glavu	tako	da	me	ne	možeš	gledati,	pa	ću	ti	onda	šapnuti.	Ali	ne
smiješ	nikad	nikom	reći,	je	li	da	nećeš,	Tome?	Nećeš,	reci	da	nećeš!«
»Ne,	zaista,	zaista	neću.	Hajde,	Becky.«
Odvrati	lice	od	nje,	a	ona	se	bojažljivo	naginjala	sve	dok	joj	dah	ne
dodirnu	njegove	uvojke	pa	šapnu:	»Volim…	te!«
Onda	odskoči	i	stade	trčati	oko	klupa	i	između	njih,	a	Tom	za	njom.	Ona
napokon	nađe	utočište	u	jednom	kutu	i	sakri	lice	u	bijelu	pregačicu.	Tom	je
zagrli	oko	vrata	i	stade	joj	dokazivati:
»Eto,	Becky,	sve	smo	obavili	–	sve	osim	poljupca.	Nemoj	se	bojati,	to	nije
ništa.	Molim	te,	Becky.«	I	uze	je	vući	za	pregaču	i	ruke.
Malo-pomalo	popustila	je	i	spustila	ruke:	iza	njih	se	pokaza	njezino	lice
zažareno	od	borbe	i	predade	mu	se.	Tom	joj	poljubi	crvene	usne	i	reče:
»Sad	smo	sve	obavili,	Becky.	Poslije	ovoga,	znaš,	ne	smiješ	voljeti	nikog
osim	mene,	ne	smiješ	se	udati	ni	za	koga	osim	za	mene,	nikad,	nikad	i	nikad.Može?«
»Da,	nikad	neću	voljeti	nikog	osim	tebe,	Tome,	i	nikad	se	neću	udati	ni	za
koga	osim	za	tebe,	a	ti	se	isto	tako	ne	smiješ	nikad	oženiti	ni	s	kim	osim	sa
mnom.«
»Jasna	stvar.	To	spada	u	to.	I	uvijek	kada	idemo	u	školu	ili	iz	škole	kući,
moraš	ići	sa	mnom,	kad	nas	nitko	ne	gleda,	a	na	zabavama	ti	biraš	mene,	a	ja
tebe,	jer	tako	se	radi	kad	se	zaručiš.«
»Baš	je	to	zgodno.	Uopće	nisam	znala	za	to.«
»O,	ma	to	ti	je	sjajno!	Eto,	ja	i	Amy	Lawrence…«
Raširene	mu	oči	kazaše	da	se	zaletio	pa	zašuti,	sav	zbunjen.
»Oh,	Tome!	Znači,	nisam	ja	prva	s	kojom	si	se	zaručio!«
Ona	zaplaka,	a	Tom	reče:
»Oh,	ne	plači,	Becky,	uopće	mi	više	nije	stalo	do	nje.«
»Ma,	stalo	ti	je,	Tome,	znaš	da	ti	je	stalo.«
Tom	joj	pokuša	oviti	ruku	oko	vrata,	no	ona	ga	odgurnu,	okrenu	lice
prema	zidu	pa	plakaše	i	dalje.	On	je	i	opet	pokuša	umiriti	blagim	riječima,	ali
ga	Becky	ponovno	odbi.	Tada	se	u	Tomu	probudi	i	ponos	i	on	krupnim
koracima	izađe	iz	razreda.	Neko	je	vrijeme	nemirno	i	neodlučno	stajao,
pogledavajući	svaki	čas	prema	vratima,	u	nadi	da	će	se	ona	pokajati	i	poći	za
njim.	No,	Becky	se	nije	pojavljivala.	Onda	mu	postade	teško	i	uhvati	ga	strah
da	je	krivnja	ipak	do	njega.	Teško	se	u	sebi	borio	s	odlukom	da	joj	ponovno
pristupi,	no	skupi	hrabrost	i	uđe.	Ona	je	još	uvijek	stajala	u	onom	kutu,
jecajući,	lica	okrenuta	k	zidu.	Tomu	se	steže	srce.	Priđe	joj	i	na	čas	zastade,	ne
znajući	točno	što	će	dalje,	a	onda	oklijevajući	reče:
»Becky,	meni…	meni	je	stalo	samo	do	tebe.«
Nije	bilo	odgovora	–	samo	jecaji.	»Becky«,	kaza	on	molećivo.	»Becky,
zar	mi	nećeš	ništa	reći?«
Opet	jecaji.
Tom	izvadi	svoje	najveće	blago,	okruglu	mjedenu	ručku	sa	stalka	za
cjepanice	ispred	ognjišta,	stavi	je	pred	djevojčicu	tako	da	je	ona	može	vidjeti	i
reče:
»Molim	te,	Becky,	uzmi.«
Ona	tresnu	ručku	o	pod,	a	Tom	na	to	izađe	iz	školske	zgrade	i	ode	prekobrežuljaka	pa	iščeznu	u	daljini	s	namjerom	da	se	toga	dana	više	ne	vrati	u
školu.	Becky	doskora	to	i	nasluti.	Potrča	k	vratima:	njega	nije	više	bilo	na
vidiku.	Optrča	igralište	–	nije	bio	ni	tamo.	Tada	ona	povika:
»Tome!	Vrati	se,	Tome!«
Napeto	je	osluškivala,	no	odgovora	nije	bilo.	Jedino	društvo	bili	su	joj
muk	i	samoća.	Sjede,	pa	opet	uze	plakati	i	samoj	sebi	predbacivati.	U	to	se
vrijeme	učenici	opet	počeše	okupljati	pa	ona	morade	sakriti	svoje	jade,
primiriti	slomljeno	srce	i	podnijeti	breme	dugog,	turobnog	i	bolnog
poslijepodneva,	jer	među	neznancima	oko	nje	nije	bilo	nikoga	s	kim	bi
podijelila	svoju	tugu.Osmo	poglavlje
Tom	je	vrludao	ovamo-onamo	prolazima	kroz	živicu,	dok	se	nije	dobrano
udaljio	od	puta	kojim	su	se	đaci	vraćali	u	školu,	a	onda	zlovoljno	otklipsao
dalje.	Dva-tri	puta	je	prešao	mali	»rukavac«,	jer	se	držao	široko
rasprostranjene	dječje	praznovjerice	da	prelazak	preko	vode	osujećuje	potjeru.
Pola	sata	kasnije	zamače	iza	kuće	udovice	Douglas	na	vrhu	Cardiff	Hilla,	a
škola	se	jedva	nazirala	daleko	u	dolini	iza	njega.	Zađe	u	gustu	šumu	pažljivo
birajući	neprohodan	put	prema	njezinu	središtu	te	najzad	sjede	na	mahovinu
ispod	jednoga	krošnjatog	hrasta.	Nije	bilo	ni	povjetarca,	a	od	teške	je
podnevne	vrućine	zamukao	čak	i	ptičji	pjev.	Priroda	se	bila	smirila	u	opojnom
snu	što	ga	je	kuckanjem	povremeno	prekidao	neki	djetlić	u	daljini,	a	to	kao	da
je	još	više	produbljivalo	sveopću	tišinu	i	samoću.	Tuga	je	prožimala
dječakovu	dušu,	a	osjećaji	su	mu	bili	u	savršenom	skladu	s	okolinom.	Dugo	je
sjedio,	zamišljeno	se	nalaktivši	na	koljena	i	stavivši	bradu	u	ruke.	Činilo	mu
se	da	je	život	u	najboljem	slučaju	samo	patnja	i	gotovo	je	zavidio	Jimmyju
Hodgesu	koji	se	toga	nedavno	oslobodio.	Mora	da	je	pravo	olakšanje,	mislio
je,	ležati,	spavati	i	sanjati	neprestano	i	zauvijek,	dok	vjetar	šapće	kroz	drveće	i
miluje	travu	i	cvijeće	na	tvojem	grobu	te	više	nema	ama	baš	ničega	što	bi	te
mučilo	i	žalostilo.	Da	barem	ima	dobar	uspjeh	u	nedjeljnoj	školi,	ne	bi	žalio
umrijeti	i	prekinuti	sa	svime.	Pa	onda	i	ta	djevojčica.	Što	joj	je	učinio?	Ništa.
Mislio	je	sve	najbolje,	a	ona	je	s	njime	postupila	kao	sa	psom	–	kao	s	običnim
psom.	Jednoga	će	dana	požaliti,	ali	će	onda	možda	biti	prekasno.	Ah,	kad	bi
barem	mogao	samo	privremeno	umrijeti!
No,	živahno	mlado	srce	ne	može	dugo	ostati	stisnuto	u	jednome	te	istom
kalupu.	Tom	se	ubrzo	neosjetno	poče	vraćati	brigama	svagdašnjega	života.
Kako	bi	bilo	da	sada	okrene	leđa	svemu	i	tajanstveno	nestane?	Kako	bi	bilo
da	nekamo	ode,	i	to	veoma	daleko	–	u	nepoznate	prekomorske	zemlje	i	nikada
se	više	ne	vrati?	Kako	bi	se	ona	onda	osjećala?	Na	um	mu	pade	nekadašnja
zamisao	da	postane	klaun,	no	to	ga	je	sada	samo	ispunjavalo	gađenjem.	Ta	*,
bilo	je	prava	uvreda	nametati	lakoumnost,	šale	i	šarene	hlače	duhu	koji	lebdi
u	maglovitom	i	uzvišenom	carstvu	romantike.	Ne,	on	će	biti	vojnik	i	nakon
mnogo	će	se	godina	vratiti	iscrpljen	od	rata	i	slavan.	Ne,	još	bolje,	pridružit	ćese	Indijancima,	loviti	bizone	i	polaziti	u	ratne	pohode	duž	planinskih	lanaca	i
širom	prerijskih	bespuća	dalekog	Zapada	pa	će	se	jednom	u	budućnosti	vratiti
kao	veliki	poglavica	načičkan	perjem	i	strahovito	naličen,	a	onda	će,	jednoga
pospanog	ljetnog	jutra,	kočoperno	doći	na	nastavu	u	nedjeljnu	školu,	uz	ratni
poklič	od	kojega	se	krv	ledi	u	žilama,	tako	da	svim	njegovim	prijateljima	oči
ispadnu	od	neutažive	zavisti.	Ali	ne,	ima	nešto	ljepše	čak	i	od	toga.	Bit	će
gusar!	To	je	prava	stvar!	Sada	je	budućnost	jasno	ležala	pred	njim	i	blistala
nezamislivim	sjajem.	Kako	li	će	se	njegovo	ime	pročuti	po	svijetu	i	ljude
ispunjati	strahom!	Kako	li	će	veličanstveno	sjeći	razigrane	valove	ploveći	na
dugačkom,	niskom,	crnom	i	brzom	brodu	nazvanom	»Duh	oluje«	što	na
pramcu	vije	sablasnu	zastavu!	Na	vrhuncu	slave	pojavit	će	se	nenadano	u
negdašnjem	svojem	selu	i	gizdavo	ući	u	crkvu,	lica	preplanula	i	otvrdla	od
kiše	i	vjetra,	u	crnom	baršunastom	prsluku	i	kratkim	hlačama,	obuven	u
široke	visoke	čizme	i	s	grimiznom	vrpcom	oko	pasa,	za	pojas	će	zataknuti
dvije	kubure,	a	o	boku	će	mu	visjeti	krvlju	natopljen	kratki	mač	sa	širokom	i
zavinutom	oštricom,	nosit	će	mekani	šešir	spuštena	oboda	s	lepršavom
perjanicom,	razviti	crnu	zastavu	s	lubanjom	i	prekriženim	kostima	pa	će	sa
sve	većim	zanosom	slušati	šaputanje:	»To	je	gusar	Tom	Sawyer!	Crni
Osvetnik	s	Karipskog	mora!«
Jest,	to	je	riješeno:	njegov	je	životni	put	određen.	Pobjeći	će	od	kuće	i
započeti	nov	život.	Krenut	će	već	sutra	ujutro	pa	zato	mora	odmah	početi	s
pripremama.	Skupit	će	na	hrpu	sve	svoje	blago.	Ode	do	jednoga	trulog	debla
u	blizini	i	poče	s	jednoga	kraja	džepnim	nožem	kopati	ispod	njega.	Uskoro
naiđe	na	drveni	predmet	koji	šuplje	zveknu.	Gurnu	ruku	u	otvor	i	značajnim
glasom	izgovori	ovu	bajalicu:
»Što	nije	ovdje,	neka	dođe!	Što	je	ovdje,	neka	ovdje	i	ostane!«
Onda	ukloni	blato,	a	ispod	njega	se	ukaza	borova	šindra.	Odiže	je	pa	se
otkri	lijepo	oblikovana	mala	riznica	kojoj	su	dno	i	stranice	također	bili
načinjeni	od	krovnih	daščica.	U	njoj	je	ležala	jedna	špekula.	Tomovo	je
čuđenje	bilo	neizmjerno!	Zbunjeno	se	počeša	po	glavi	i	reče:
»E,	pa	ovo	je	zbilja	previše!«
Zlovoljno	odbaci	špekulu	i	stade	razmišljati.	Bila	je	živa	istina	da	je
praznovjerica	zakazala	u	onome	za	što	su	on	i	njegovi	prijatelji	uvijek	mislili
da	nepogrešivo	djeluje.	Ako	zakopaš	špekulu	i	usto	izgovoriš	stanovitu
neizbježnu	bajalicu	pa	ostaviš	špekulu	dva	tjedna	na	miru,	a	onda	otvoriš
skrovište	uz	bajalicu	koju	je	on	maločas	izgovorio,	trebao	bi	u	njemu	naći	na
okupu	sve	špekule	koje	si	ikada	izgubio,	bez	obzira	koliko	su	do	tada	bile
daleko	jedna	od	druge.	No,	sada	se	ta	čarolija	doista	nedvojbeno	izjalovilauzdrmavši	iz	temelja	cijelo	zdanje	Tomove	vjere.	Mnogo	je	puta	čuo	kako	ova
čarolija	uspijeva,	a	nikada	još	da	je	zakazala.	Nije	mu	padalo	na	pamet	da	je
ovo	isto	i	sam	do	sada	već	nekoliko	puta	pokušavao,	ali	kasnije	nikada	nije
mogao	naći	skrovište.	Neko	je	vrijeme	premetao	po	glavi	tu	zagonetku	i
najzad	zaključio	da	se	tu	umiješala	neka	vještica	i	razvrgla	čaroliju.	Odlučio
je	raščistiti	to	pitanje	pa	je	tražio	uokolo	dok	nije	pronašao	maleno	pješčano
mjesto	i	na	njemu	sitnu	ljevkastu	udubinu.	Legao	je	na	zemlju,	stavio	usta	na
udubinu	i	zovnuo:
»Lave	mravlji,	mravlji	lave,	reci	mi	što	želim	znati!	Lave	mravlji,	mravlji
lave,	reci	mi	što	želim	znati!«
Pijesak	se	poče	micati	i	ubrzo	se	iz	njega	na	časak	pomoli	malen	crni
kukac,	a	onda	se	opet	preplašeno	sjuri	pod	zemlju.
»Ne	usuđuje	se	odgovoriti!	Znači,	ipak	je	ono	vještica	učinila.	Točno	sam
znao.«
Dobro	je	znao	da	je	isprazan	pokušaj	boriti	se	protiv	vještica	pa
obeshrabren	odustade	od	toga.	Pade	mu,	međutim,	na	um	da	mu	dobro	može
doći	špekula	koju	je	maločas	odbacio	te	je	poče	strpljivo	tražiti,	ali	je	nije
mogao	naći.	Vrati	se	do	riznice	i	pažljivo	se	postavi	točno	onako	kako	je
stajao	kada	je	odbacio	špekulu,	onda	iz	džepa	izvadi	još	jednu	špekulu	i	baci
je	u	istom	smjeru	govoreći:
»Idi,	sestro,	i	pronađi	sestru	svoju!«
Promatrao	je	gdje	će	se	špekula	zaustaviti	pa	otišao	onamo	i	pogledao.
No,	mora	da	je	pala	preblizu	ili	predaleko	pa	zato	pokuša	još	dva	puta.	Zadnji
mu	pokušaj	uspje.	Dvije	su	špekule	ležale	ni	stopu	udaljene	jedna	od	druge.
Baš	u	tom	trenu	kroz	zelene	šumske	prolaze	slabo	jeknu	glas	dječje
limene	trube.	Tom	zbaci	kaput	i	hlače,	priveza	oko	struka	jednu	naramenicu
umjesto	pojasa,	pretraži	grmlje	iza	trulog	debla,	izvuče	odande	neobrađen	luk
i	strijelu,	mač	od	drvene	letve	i	limenu	trubu,	pa	u	trenu	sve	to	pograbi	i
bosonog	odjuri	tako	da	je	košulja	lepršala	za	njim.	Ubrzo	se	zaustavi	ispod
velikog	brijesta,	dade	u	odgovor	znak	trubom,	a	onda	se	poče	šuljati	i	oprezno
ogledavati	na	sve	strane.	Oprezno	reče	tobožnjoj	družini:
»Stojte,	dobri	ljudi!	Ostanite	ovdje	skriveni	dok	ne	zatrubim.«
Tada	se	pojavi	Joe	Harper,	isto	tako	lagano	odjeven	i	potpuno	naoružan
kao	i	Tom.	Tom	viknu:
»Stoj!	Tko	to	Sherwoodskom	šumom	bez	dozvole	prolazi	moje?«»Guyu	od	Guisbornea	ničije	ne	treba	dozvole.	Tko	si	ti	da	se	…	da	se…«
»Zboriti	usuđuješ	ovako«,	pomože	mu	Tom	jer	su	ovaj	razgovor	vodili
»po	knjizi«	i	prema	sjećanju.
»Tko	si	ti	da	se	zboriti	usuđuješ	ovako?«
»Zar	ja?	Ja	Robin	Hood	sam,	u	što	će	uskoro	i	uvjerit	se	kukavička	lešina
tvoja.«
»Ti	li	si	–	zar	–	hajduk	glasoviti	onaj?	Za	prolaz	kroz	ugodnu	šumu	ovu
vrlo	ću	se	rado	na	megdanu	ogledati	s	tobom.	Hajde	sad!«
Latiše	se	drvenih	mačeva,	svu	ostalu	opremu	zbaciše	na	tlo,	zauzeše
mačevalački	stav,	nogom	uz	nogu,	pa	zametnuše	ozbiljnu	i	opreznu	borbu	po
pravilu	»dva	gore,	dva	dolje«.	Uskoro	Tom	reče:
»Daj,	ako	možeš,	življe	udaraj!«
I	tako	su	»udarali	življe«,	dašćući	i	znojeći	se	od	napora.	Naskoro	Tom
viknu:
»Padni!	Padni!	Zašto	ne	padneš?«
»Neću!	Zašto	ne	padneš	ti?	Ti	si	zadobio	više	udaraca.«
»To	nema	veze.	Ja	ne	mogu	pasti	jer	onda	nije	isto	kao	u	knjizi.	U	knjizi
piše:	‘Onda	on,	zamahnuvši	mačem	odostraga,	jednim	udarcem	ubi	jadnoga
Guya	od	Guisbornea.’	Moraš	se	okrenuti	i	pustiti	da	te	udarim	odostrag.«
5
Pouzdanom	se	izvoru	nije	moglo	proturječiti	pa	se	Joe	okrenu	primi
udarac	i	pade.
»A	sad«,	reče	Joe	ustajući,	»ti	meni	moraš	dopustiti	da	ja	tebe	ubijem.	To
je	pošteno.«
»E,	ne	mogu,	toga	nema	u	knjizi.«
»Onda	je	to	prokleti	bezobrazluk,	tako	da	znaš.«
»Pa,	čuj,	Joe,	ti	možeš	biti	fra	Tuck	ili	mlinarev	sin	Much	i	lemati	me
batinom	ili	ću	ja	biti	šerif	od	Nottinghama,	a	ti	malo	budi	Robin	Hood	i	ubij
me.«
Joe	pristade	na	ovo	i	tako	se	njihove	pustolovine	nastaviše.	Onda	se	Tom
opet	pretvori	u	Robina	Hooda,	a	izdajnička	ga	opatica	pusti	da	na	smrt
iskrvari	ne	podvezavši	mu	rane.	Konačno	ga	Joe,	predstavljajući	cijelu	družbu
rasplakanih	hajduka,	žalosno	dovuče	na	otvoreno,	stavi	mu	luk	u	nemoćne
ruke,	a	Tom	reče:	»Gdje	strijela	padne	ova,	pod	drvetom	šumskim	nek’	humbude	Robinu	Hoodu	nevoljnome.«	Tada	odape	strijelu,	pade	nauznak	i	bio	bi
sigurno	umro	da	nije	pao	na	koprivu	i	poskočio	uvis	–	malo	previše	živahno
za	mrtvaca.
Dječaci	se	odjenuše,	sakriše	opremu	i	odoše,	žalosni	što	danas	više	nema
hajduka	i	pitajući	se	čime	li	se	suvremeni	svijet	može	pohvaliti	kao	zamjenom
za	taj	gubitak.	Složiše	se	u	tome	da	bi	svaki	od	njih	radije	godinu	dana	bio
hajduk	u	Sherwoodskoj	šumi	nego	doživotni	predsjednik	Sjedinjenih	Država.Deveto	poglavlje
Te	večeri,	kao	i	obično,	Tom	i	Sid	pođoše	u	postelju	u	pola	deset.
Pomoliše	se	i	Sid	ubrzo	zaspa.	Tom	je	pak	ležao	budan,	u	nemirnu	i
nestrpljivu	iščekivanju.	Kada	mu	se	činilo	da	je	već	blizu	zora,	ču	kako	sat	tek
izbija	deset!	Bio	je	očajan.	Nije	se	smio	prevrtati	ni	vrpoljiti,	kao	što	su	mu
živci	zahtijevali,	jer	se	bojao	da	bi	mogao	probuditi	Sida	pa	je	zato	mirno
ležao	i	zurio	u	mrak.	Vladala	je	zlokobna	tišina.	Malo-pomalo	iz	te	se	tišine
počeše	izdvajati	tihani,	jedva	čujni	zvuci.	Začulo	se	kuckanje	sata.	Stare	su
grede	počinjale	tajanstveno	pucketati.	Stepenice	su	prigušeno	škripale.
Duhova	je	očito	bilo	posvuda.	Iz	sobe	tetke	Polly	dopiralo	je	odmjereno,
prigušeno	hrkanje.	Zatim	poče	i	jednolično	zrikavčevo	zrikanje,	no	odakle	je
dolazilo,	to	nikakva	ljudska	domišljatost	ne	bi	bila	mogla	odrediti.	Nakon
toga	Toma	ispuni	jezom	sablasno	kuckanje	kuckara	u	zidu	iznad	njegova
uzglavlja	–	to	je	kuckanje	značilo	da	su	nekome	odbrojani	dani.	Onda	se	iz
daljine	kroz	noćni	zrak	pronese	pseće	zavijanje,	a	kao	odgovor	na	to,	slabije
zavijanje	iz	još	veće	daljine.	Tom	je	umirao	od	straha.	Na	kraju	mu	se	pričini
da	je	vrijeme	stalo	i	prešlo	u	vječnost,	pa	i	protiv	volje	zadrijema:	sat	odbi
jedanaest,	ali	ga	on	nije	čuo.	Tada	mu	se	u	polusan	umiješa	veoma	sjetno
mačje	mijaukanje,	a	iz	sna	ga	prenu	podizanje	nekoga	prozora	u	susjedstvu.
Povik:	»Crkni,	vraže!«	i	tresak	prazne	boce	o	stražnji	zid	tetkine	drvarnice
posve	ga	razbudiše	pa	se	on	u	tren	oka	obuče,	provuče	se	kroz	prozor	i
četveronoške	otpuza	po	krovu	»krila«	zgrade.	Usput	oprezno	dvaput-triput
»odmijauknu«,	a	onda	skoči	na	krov	drvarnice	pa	na	zemlju.	Ondje	ga	je
čekao	Huckleberry	Finn	držeći	za	rep	crknutu	mačku.	Dječaci	smjesta
nestadoše	u	tamu.	Za	pola	sata	gazili	su	kroz	visoku	travu	na	groblju.
Groblje	bijaše	starinsko,	kakva	već	jesu	groblja	na	Zapadu.	Nalazilo	se	na
brežuljku,	oko	milju	i	pol	udaljeno	od	sela.	Bilo	je	ograđeno	trošnom
drvenom	ogradom	koja	se	na	nekim	mjestima	naginjala	prema	unutra,	a	na
nekima	prema	van,	no	nigdje	nije	stajala	uspravno.	Trava	i	korov	bujali	su	po
cijelom	groblju.	Svi	su	stari	grobovi	bili	uleknuti,	nigdje	nijednoga
nadgrobnog	kamena,	a	drvene	crvotočne	ploče,	zaobljene	na	vrhu,	klimale	se
nad	grobovima	tražeći,	no	ne	nalazeći	uporište.	Nekoć	je	na	njima	bojom	biloispisano	»Posvećeno	uspomeni«	na	toga	i	toga,	ali	se	sada	na	njima	većinom
ništa	ne	bi	moglo	pročitati,	čak	ni	kada	bi	bio	dan.
Povjetarac	zajeca	kroz	drveće	pa	se	Tom	uplaši	da	se	to	duhovi	pokojnika
žale	zbog	toga	što	ih	njih	dvojica	uznemiruju.	Dječaci	su	malo	razgovarali,	i
to	sasvim	tiho,	jer	su	im	vrijeme,	mjesto	i	sveopća	svečana	tišina	tištali	dušu.
Nađoše	svježi	humak	koji	su	tražili,	pa	se	zakloniše	iza	tri	velika	brijesta	što
su	zajedno	rasla	nekoliko	stopa	od	groba.
Stadoše	potom	šutke	čekati,	a	vrijeme	im	se	silno	otegnu.	Huk	sove	u
daljini	bio	je	jedini	zvuk	koji	je	narušavao	mrtvu	tišinu.	Toma	su	tištale
tjeskobne	misli	pa	je	naprosto	morao	nešto	izustiti.	On	prošapta:
»Hucky,	izgleda	li	tebi	da	se	mrtvima	sviđa	što	smo	mi	ovdje?«
Huckleberry	šaptom	odgovori:
»I	ja	bi’	to	tija	znat’.	Je	l’	da	je	ovo	grozno	stravično?«
»Još	pitaš.«
Uslijedi	znatna	stanka,	a	za	to	je	vrijeme	svaki	od	dvojice	dječaka	u	sebi
pretresao	ovo	pitanje.	Onda	Tom	prošapta:
»Čuj,	Hucky,	što	misliš	–	čuje	li	Hoss	Williams	naš	razgovor?«
»Naravska	stvar.	Bar	nas	čuje	njegov	duh.«
Tom	će	nakon	stanke:
»Da	sam	bar	rekao	gospodin	Williams.	Ali	zbilja	nisam	ništa	loše	mislio.
Svi	ga	zovu	Hoss.«
»Tome,	ne	mereš	nikad	bit’	dosti	oprezan	kad	govoriš	o	ovim	ovdi
mrcima«
Ovo	je	bio	prijekor	pa	razgovor	opet	zamrije.	Uskoro	Tom	zgrabi	druga	za
mišicu	i	reče:
»Pst!«
»Šta	je	to,	Tome?«	Dva	se	dječaka	priljubiše	jedan	uz	drugoga,	a	srca	im
divlje	udarala.
»Pst!	Evo	ga	opet!	Zar	ti	nisi	ništa	čuo?«
»Ja…«
»Evo!	Sad	čuješ.«
»Gospode,	Tome,	oni	dolazu!	Sigurno	dolazu.	Šta	ć’mo	sad?«»Ne	znam.	Misliš	da	će	nas	vidjeti?«
»Jooj,	Tome,	pa	oni	vidu	po	mraku	isto	ka’	i	mačke.	Da	bar	nisan	ovdi
dolazija.«
»Ma,	ne	boj	se.	Ja	ne	vjerujem	da	će	nas	dirati.	Nismo	učinili	ništa	loše.
Ako	ostanemosasvim	mirni,	možda	nas	neće	ni	primijetiti.«
»Provat	ću,	Tome,	al’…	Gospode,	sav	se	tresen.«
»Slušaj!«
Dječaci	istovremeno	sagnuše	glave	ne	usuđujući	se	ni	dahnuti.	Prigušeni
zvuk	glasova	dopirao	je	s	drugog	kraja	groblja.
»Pazi!	Gledaj	tamo!«	šapnu	Tom.	»Što	je	ono?«
»To	je	vražja	vatra.	O,	Tome,	ovo	je	stra’ota	jedna.«
Neki	su	se	nejasni	likovi	približavali	kroz	tamu	mašući	starinskom
limenom	svjetiljkom	čije	je	svjetlo	po	tlu	prosipalo	bezbrojne	zvjezdice.
Huckleberry	s	jezom	prošapta:
»To	su	zbiljam	đavli.	I	to	troj’ca!	Bogo	mili,	Tome,	mi	smo	nadrapali.
Znadeš	se	molit’?«
»Pokušat	ću,	ali	ne	boj	se.	Neće	nam	oni	ništa.	Anđele	čuvaru	mili,
svojom	snagom	me…«
»Pst!«
»Što	je,	Huck?«
»To	su	ljudi!	Jedan	od	nji’	bome	sigurno.	Glas	mu	je	ka’	u	starog	Muffa
Pottera.«
»Nije	valjda?	Siguran	si?«
»Ma,	sigurno,	znaden	ga	ja.	Nikamo	nemoj	ić’,	nemoj	se	micat’.	Nema	t’
on	dosti	dobar	nos	da	nas	primijeti.	Izgleda	mi	pijan	ka’	i	obično…	prokleti
stari	bekrija!«
»Dobro,	bit	ću	miran.	Gle,	nešto	su	zapeli.	Ne	mogu	ga	naći.	Evo,	opet
dolaze.	Sad	je	toplo.	Pa	hladno.	Vruće.	Gori!	Sad	su	pogodili	kamo	treba	ići.
Čuj,	Huck,	sad	sam	prepoznao	i	drugi	glas:	to	je	Crvenokožac	Joe.«
»Vala,	jes’	–	onaj	mišanac	i	ubojica!	Rađe	bi	mi	bilo	srest	đavla	neg’
njega!	Po	šta	su	došli	‘vamo?«
Šapat	sada	potpuno	zamre	jer	su	ona	trojica	bila	stigla	do	groba	i	sada	sustajala	na	samo	nekoliko	stopa	od	Tomova	i	Huckova	skrovišta.
»To	je	tu«,	reče	treći	glas,	a	vlasnik	tog	glasa	podiže	svjetiljku	i	u	njezinu
se	svjetlu	ukaza	lice	mladog	doktora	Robinsona.
Potter	i	Crvenokožac	Joe	nosili	su	nosila	i	na	njima	uže	i	dvije	lopate.
Spustivši	taj	teret	na	zemlju,	počeše	raskopavati	grob.	Liječnik	stavi	svjetiljku
vrh	groba,	priđe	brijestovima	i	sjede	na	zemlju	naslonivši	se	leđima	na	jedan
od	njih.	Bio	je	toliko	blizu	dječacima	da	su	ga	mogli	dodirnuti.
»Žurite	se,	ljudi!«	reče	tihim	glasom.	»Mjesec	bi	mogao	svaki	čas	izaći.«
Oni	nešto	progunđaše	u	odgovor	i	nastaviše	kopati.	Neko	se	vrijeme	nije
čulo	ništa	osim	struganja	lopata	koje	su	izbacivale	zemlju	i	šljunak.	Sve	je
zvučalo	vrlo	jednolično.	Napokon	lopata	uz	mukao	drveni	odjek	udari	o	lijes
te	ga	ona	dvojica	za	časak-dva	izvukoše	iz	zemlje.	Lopatama	obiše	poklopac,
izvukoše	tijelo	i	grubo	ga	baciše	na	tlo.	Mjesec	se	bio	pomolio	iza	oblaka	i
obasjao	blijedo	pokojnikovo	lice.	Primakoše	nosila	i	položiše	na	njih	mrtvo
tijelo,	pokriše	ga	pokrivačem	i	pričvrstiše	užetom.	Potter	izvadi	veliki
sklopivi	nož,	odreza	višak	užeta	koji	se	klatio	i	reče:
»Evo,	prokleti	leš	je	vani,	kostolomče,	pa	ćeš	sad	izvaditi	drugog	petaka
ili	ovaj	ostaje	ovdje.«
»Pravo	kažeš!«	reče	Crvenokožac	Joe.
»Vidi	sad,	što	to	znači?«	reče	liječnik.	»Tražili	ste	isplatu	unaprijed	i	ja
sam	vam	platio.«
»Bome	si	ti	učinio	i	više	od	toga«,	reče	Crvenokožac	Joe	približavajući	se
liječniku	koji	je	u	međuvremenu	bio	ustao.	»Prije	pet	godina	otjerao	si	me	iz
očeve	kuhinje	kad	sam	jedne	večeri	došao	izmoliti	nešto	za	jelo	i	rekao	mi	da
sigurno	ne	dolazim	s	dobrim	namjerama,	a	kad	sam	se	zakleo	da	ćeš	mi	to
platiti,	pa	makar	i	za	sto	godina,	dao	me	tvoj	otac	zatvoriti	kao	skitnicu.
Mislio	si	da	ću	to	zaboraviti?	Nemam	ja	u	sebi	zabadava	indijanske	krvi.	Sada
te	imam	pa	ćeš	mi	sve	to	platiti,	da	znaš!«
Sad	je	već	prijetio	liječniku	mašući	mu	stisnutom	šakom	ispred	nosa.
Liječnik	iznenada	zamahnu	i	obori	lupeža	na	tlo.	Potter	odbaci	nož	i	viknu:
»Hej,	ti,	ne	tuci	mi	ortaka!«	i	u	idućem	se	trenu	već	bio	uhvatio	s
liječnikom	u	koštac	pa	se	obojica	stadoše	hrvati	iz	sve	snage,	gazeći	travu	i
ukopavajući	se	petama	u	zemlju.	Crvenokožac	Joe	skoči	na	noge,	a	oči	mu	se
žarile	od	bijesa:	zgrabi	Potterov	nož	pa	se,	zgrbivši	se	poput	mačke,	stade
šuljati	oko	boraca	vrebajući	povoljnu	priliku.	Najednom	se	liječnik	istrže,
zgrabi	tešku	drvenu	ploču	s	Williamsova	groba	te	njome	obori	Pottera	nazemlju	–	u	istom	času	polutan	uluči	priliku	i	zari	mladiću	nož	do	drška	u	prsa.
Liječnik	zatetura	i	djelomice	pade	preko	Pottera	oblivši	ga	vlastitom	krvlju:	u
istom	trenu	oblaci	sakriše	taj	strahoviti	prizor,	a	dva	prestrašena	dječaka
odjuriše	u	mrak.
Uskoro	se	mjesec	ponovno	pojavi:	Crvenokožac	Joe	stajao	je	iznad	dva
lika	na	tlu	i	promatrao	ih.	Liječnik	još	nešto	nerazgovjetno	promrmlja,
jedanput-dvaput	pokuša	uhvatiti	zraka	pa	se	umiri.	Polutan	promrsi:
»Onaj	dug	si	mi	platio	–	proklet	bio.«
Zatim	opljačka	leš,	a	nakon	toga	stavi	Potteru	smrtonosni	nož	u	raširenu
desnu	šaku	i	sjede	na	otvoreni	lijes.	Prođe	tri…	četiri…	pet	minuta,	a	onda	se
Potter	pomače	i	zastenja.	Ruka	mu	se	stisnu	oko	noža:	on	podiže	oružje,
pogleda	ga	i	s	grozom	ga	ispusti.	Potom	sjede	odgurnuvši	od	sebe	leš,	zagleda
se	u	nj	i	smućeno	se	ogleda	unaokolo.	Oči	mu	se	sretoše	s	Joeovima.
»Gospode,	što	je	ovo,	Joe?«	upita.
»Gadna	stvar«,	odgovori	Joe	ne	maknuvši	se.	»Zašto	si	to	napravio?«
»Ja?!	Nipošto!«
»Čuj!	Nećeš	se	izvući	s	tom	pričom.«
Potter	zadrhta	i	problijedje.
»Mislio	sam	da	ću	se	otrijezniti.	Nisam	noćas	trebao	piti.	U	glavi	mi	se	još
jače	muti	nego	kad	smo	krenuli	ovamo.	Sav	sam	zbrkan.	Jedva	da	se	ičega
sjećam.	Reci	mi,	Joe…	pošteno,	čuj,	stari	druže…	jesam	li	ja	to	napravio?
Nisam	ga	namjerno…	tako	mi	svega	na	svijetu,	nisam	ga	namjerno,	Joe.	Reci
mi	kako	se	to	desilo,	Joe.	O,	to	je	strašno…	bio	je	tako	mlad	i	tako	je	puno
obećavao.«
»Pa,	vas	dvojica	ste	se	natezali	i	on	te	raspalio	tom	nadgrobnom	daskom,
a	ti	si	pao	koliko	si	dug	i	širok.	Onda	si	se	ti	digao,	a	sve	si	teturao	i	posrtao,
zgrabio	nož	i	zabio	ga	u	njega,	baš	kad	te	on	drugi	put	gadno	tresnuo…	pa	si
sve	dosad	ležao	kao	klada.«
»O,	uopće	nisam	znao	što	radim.	Dabogda	odmah	umro	ako	jesam.	To	je
sve	zbog	viskija,	a	izgleda	mi	–	i	zato	što	sam	se	uzrujao.	Nikad	u	životu
nisam	upotrijebio	oružje,	Joe.	Jesam	se	tukao,	ali	nikad	oružjem.	To	će	svi
posvjedočiti,	Joe,	nemoj	me	izdati!	Kaži	da	nikom	nećeš	reći,	Joe…	budi
drug.	Uvijek	sam	te	volio,	Joe,	čak	sam	jednom	stao	na	tvoju	stranu.	Sjećaš
se?	Nećeš	me	odati,	je	li,	Joe?«	I	jadnik	pade	na	koljena	pred	bešćutnog
ubojicu	i	molećivo	sklopi	ruke.»Ne,	ti	si	uvijek	bio	otvoren	i	pošten	prema	meni,	Muffe	Potteru,	i	ja	te
neću	iznevjeriti.	Eto,	što	može	biti	poštenije	od	toga?«
»O,	Joe,	ti	si	anđeo.	Bit	ću	ti	zahvalan	cijelog	života.«	I	Potter	udari	u
plač.
»Daj,	no,	dosta	s	tim.	Nije	sad	vrijeme	za	cmizdrenje.	Ti	idi	onim	putem,
a	ja	ću	ovim.	Hajde,	kreni	i	pazi	da	za	sobom	ne	ostaviš	nekakav	trag.«
Potter	krenu	brzim	hodom,	ali	ubrzo	prijeđe	u	trk.	Polutan	je	stajao
gledajući	za	njim	i	mrmljao:
»Ako	je	zbilja	toliko	omamljen	od	udarca	i	pijan	od	ruma,	kako	izgleda,
neće	se	ni	sjetiti	noža	sve	dok	ne	ode	tako	daleko	da	se	neće	usuditi	sam
vratiti	po	njega	na	ovakvo	mjesto.	Plašljivi	zec!«
Dvije-tri	minute	kasnije	još	je	samo	mjesec	motrio	na	ubijena	čovjeka,
pokriveni	leš,	lijes	bez	poklopca	i	otkriveni	grob.	Ponovno	je	vladala	potpuna
tišina.Deseto	poglavlje
Dva	su	dječaka,	obojica	nijemi	od	užasa,	bježala	sve	dalje	prema	selu.
Povremeno	su	se	prestrašeno	ogledavali	preko	ramena,	kao	da	se	boje	da	ih
netko	slijedi.	Svaki	panj	na	koji	bi	putem	naišli,	pričinjao	im	se	kao	čovjek	i
neprijatelj	te	bi	prestali	disati;	a	dok	su	jurili	pokraj	nekih	osamljenih	koliba
što	su	ležale	u	blizini	sela,	lajanje	probuđenih	pasa	čuvara	kao	da	im	nogama
dade	krila.
»Samo	da	uspijemo	stići	do	kožare	prije	nego	se	srušimo!«	prošapta	Tom
u	kratkim	razmacima	između	dva	udisaja	i	izdisaja.	»Ne	mogu	više.«
Huckleberryjevo	teško	dahtanje	bilo	mu	je	jedini	odgovor.	Dječaci
upraviše	pogled	na	žuđeni	cilj	i	upeše	se	iz	petnih	žila	da	do	njega	stignu.
Ustrajno	su	napredovali	te	konačno,	rame	uz	rame,	projurili	kroz	otvorena
vrata	štavionice	i	uletjeli,	presretni	i	iscrpljeni,	u	mračno	utočište.	Naskoro	im
se	bilo	umiri	pa	će	Tom	šaptom:
»Huckleberry,	što	tebi	izgleda	da	će	ispasti	iz	onoga?«
»Ako	doktor	Robinson	umre,	izgleda	mi	da	će	ispast’	višanje.«
»Misliš?«
»Ne	da	mislin,	neg’	znaden.«
Tom	malo	razmisli	i	reče:
»A	tko	će	prijaviti	što	se	dogodilo?	Mi?«
»Ma	šta	pričaš?	Uzmi	na	primjer	primjera	da	s’	nešta	desi	pa	Crvenokošca
Joea	ne	obise?	On	će	nas	prije	il’	poslije	ubit’,	to	t’	je	isto	tako	sigurno	ka’	šta
mi	sad	ovdi	ležimo.«
»To	sam	upravo	i	ja	pomislio,	Huck.«
»Ako	će	ki	prijavit’,	nek’	to	napravi	Muff	Potter	–	ako	bude	dosti	lud	za
to.	Obično	je	dosti	pijan.«
Tom	ništa	ne	reće,	nego	nastavi	razmišljati.	Uskoro	šapnu:»Huck,	Muff	Potter	ništa	ne	zna.	Kako	bi	uopće	nešto	mogao	prijaviti?«
»Kako	misliš	da	on	ništo	ne	znade?«
»Zato	što	je	dobio	onaj	udarac	po	glavi	baš	onda	kad	je	Crvenokožac	Joe
ubo	doktora.	Kako	misliš	da	je	nešto	mogao	vidjeti?	Ili	da	nešto	zna?«
»Sunce	mu	žarko,	vala	je	tako,	Tome!«
»A	osim	toga,	gledaj,	možda	ga	je	onaj	udarac	dokrajčio!«
»To	ne,	Tome.	Bio	je	nacvrcan,	to	se	vidilo,	a	i	inače	je	uvik	pijan.	Čuj,
kad	ti	se	moj	tata	naloče,	mereš	ga	tresnit’	i	crkvom	po	glavi	pa	mu	ništo	neće
bit’.	On	to	i	sam	veli.	Naravski,	isto	ti	je	i	s	Muffom	Potterom.	Al’	ako	je
čouk	mrtav	trijezan,	ne	znaden,	izgleda	mi	da	bi	ga	taki	udarac	moga’	i
dokrajčit.«
Tom	je	opet	malo	šutio,	razmišljajući,	a	onda	reče:
»Hucky,	siguran	si	da	ćeš	moći	držati	jezik	za	zubima?«
»Tome,	mi	moramo	držati	jezik	za	zubima.	To	znaš.	Oni	crveni	vrag	b’
nas	utopija	ka’	dvi	mačke	da	nešta	zucnemo	o	tom,	a	njega	ne	obise.	Gledaj
‘vamo,	Tome,	‘ajmo	se	sad	zakunit’	jedan	drugom,	moramo	to	učinit’	–
zakunit’	se	jedan	drugom	da	ćemo	držat’	jezik	za	zubima.«
»Slažem	se,	to	je	najbolje.	Primit	ćemo	se	za	ruke	i	zakleti	se	da…«
»O,	ne,	za	ovo	ti	to	neće	bit’	dosti.	To	ti	je	dosti	dobro	za	male,	sitne
obične	stvarce,	posebno	s	curama,	jer	t’	one	tako	i	tako	izdadu	i	izlanu	se	čim
se	nešta	naljute,	al’	u	‘vako	vel’koj	stvari	ka’	šta	je	ova,	to	s’	mora	napisat’.	I
krvlju	zapečatit’.«
Tom	oduševljena	srca	dočeka	ovu	zamisao.	Bila	je	tajanstvena,	mračna	i
jezovita,	a	noćni	sat,	prilike	i	okolina	potpuno	su	joj	odgovarali.	Dohvati	čistu
borovu	krovnu	daščicu	koja	je	ležala	na	mjesečini,	izvadi	iz	džepa	komadić
»crvene	krede«,	namjesti	se	tako	da	mu	daščica	bude	na	mjesečevu	svjetlu	pa
s	mukom,	naglašavajući	svaki	potez	nadolje	tako	što	bi	jezik	stisnuo	zubima,
a	popuštajući	stisak	zuba	pri	svakom	potezu	prema	gore,	naškraba	ovih
nekoliko	redaka:
»Huck	Finn	i	Tom	Sawyer	se	zaklinju	da	će	jezik	držiti	za	zubovima	i
neka	na	mijestu	umru	ako	ikad	nešta	kažu	i	neka	istrunu.«
Huckleberryja	zadivi	kako	Tom	lako	piše	i	kako	se	tankoćutno	izražava.
Odmah	izvadi	pribadaču	iz	suvratka	i	već	se	htjede	ubosti	u	prst,	kadli	Tom
reče:»Stani!	Ne	radi	to.	Pribadača	je	od	mjedi.	Možda	na	njoj	ima	zelene
patine.«
»A	šta	mu	to	dođe	zelena	patina?«
»Otrov,	eto	što	je	to.	Pokušaj	jednom	malo	progutati,	pa	ćeš	vidjeti.«
Onda	Tom	odmota	konac	s	jedne	od	one	svoje	dvije	igle	pa	se	svaki
dječak	ubode	u	jagodicu	na	palcu	i	istisnu	odande	po	kap	krvi.	S	vremenom	i
nakon	mnogo	istiskivanja,	Tom	se	uspje	potpisati	početnim	slovima	svojega
imena	i	prezimena,	služeći	se	jagodicom	maloga	prsta	kao	perom.	Zatim
Huckleberryju	pokaza	kako	će	napisati	H	i	F	te	se	time	zakletva	dovrši.
Pločicu	zakopaše	pored	zida,	uz	neke	mračne	obrede	i	bajanja	pa	su	držali
kako	je	brava	što	im	zatvara	usta,	sada	zaključana,	a	ključ	bačen.
Uto	se	neka	prilika	kradomice	provuče	kroz	otvor	na	drugom	kraju
ruševne	zgrade,	no	njih	je	dvojica	ne	primijetiše.
»Tome«,	prošapta	Huckleberry,	»’oće	l’	nas	ovo	spričit’	da	ikad	nešta
kažemo	–	i	to	uvik?«
»Naravno.	Što	god	se	dogodilo,	moramo	držati	jezik	za	zubima.	Inače
ćemo	na	mjestu	umrijeti.	Zar	ti	to	ne	znaš?«
»Jes’,	i	meni	to	tako	izgleda.«
Još	su	se	neko	vrijeme	došaptavali.	Najednom	neki	pas	navali	dugo	i
tužno	zavijati,	i	to	odmah	pokraj	štavionice	–	ni	deset	stopa	od	njih.	Dječaci
se	u	smrtnom	strahu	naglo	pribiše	jedan	uz	drugoga.
»Na	kojog	od	nas	misli?«	dahnu	Huckleberry.
»Ne	znam,	proviri	kroz	pukotinu.	Brzo!«
»Ne,	daj	ti,	Tome!«
»Ne	mogu…	ne	mogu	ja	to,	Huck!«
»Molin	te,	Tome.	Evo	ga	jope’!«
»O,	mili	Bogo,	hvala	ti!«	šapnu	Tom.	»Taj	glas	poznajem.	To	je	Bull
Harbison.«
6
*
»Onda	dobro.	Bome,	Tome,	baš	sam	se	smrtno	prepa’.	Bija	bi’	s’	okladija
u	šta	‘oćeš	da	je	to	pas	lutal’ca.«
Pas	ponovno	uze	zavijati,	a	dječacima	srce	još	jednom	klonu.
»Ojoj!	Nije	t’	ovo	Bull	Harbison!«	prošapta	Huckleberry.	»Virni,	Tome!«Premda	dršćući	od	straha,	Tom	popusti	i	prisloni	oko	na	pukotinu.	Glas
mu	se	jedva	čuo	kad	je	prošaptao:
»O,	Huck,	to	jest	pas	lutalica!«
»Brzo,	Tome,	brzo!	Na	kojog	od	nas	misli?«
»Huck,	mora	da	misli	na	obojicu…	tu	smo	jedan	kraj	drugoga.«
»O,	Tome,	izgleda	mi	da	je	gotovo	s	nami.	Nema	zabune,	izgleda	mi,
kamo	ću	ja.	Oduvik	sam	bija	zločest.«
»Bog	te	maz’o!	To	mi	je	zato	što	uvijek	markiram	i	radim	sve	ono	što	mi
kažu	da	ne	smijem.	Mogao	sam	biti	dobar	kao	Sid,	da	sam	se	malo	potrudio	–
ali,	ma	kakvi,	nije	mi	se	dalo.	Ali	ako	se	sada	izvučem,	obećavam	da	ću
svojski	zapeti	u	nedjeljnoj	školi!«
I	Tom	malko	šmrcnu.
»Ti	zločest!«	poče	šmrcati	i	Huckleberry.	»Dobisa,	Tome	Sawyere,	ti	s’
pravo	zlato	prema	tome	kaki	sam	ja.	O,	Bogo,	Bogo	moj	mili,	kad	bi’	ja	bija
bar	upo’	tako	dobar	ka’	ti!«
Tom	prestade	šmrcati	i	šapnu:
»Gle,	Hucky,	gle!	Okrenuo	se	od	nas!«
Huck	pogleda	s	veseljem	u	srcu.
»Zbiljam	s’	okrenija,	ti	bokca!	Je	l’	već	i	prije	tako	staja’?«
»Jest,	ali	se	ja,	k’o	prava	budala,	nisam	sjetio.	Znaš,	ovo	je	sjajno.	Tko
zna	na	koga	sada	misli?«
Zavijanje	prestade.	Tom	naćuli	uši.
»Pst!	Što	je	to?«	prošapta.
»Zvuči	ka’…	ka’	kad	prasci	rokću.	Ne…	to	niki	‘rče,	Tome.«
»Hrče?	Ma,	gdje	hrče,	Huck?«
»Izgleda	mi	tamo	dolje,	na	drugom	kraju.	Bar	tako	zvuči.	Tata	je	ponekad
onđe	spava’,	s	prascima,	al’	Bog	te	očuva’	–	kad	on	‘rče,	sve	se	trese.	Osim
toga,	izgleda	mi	da	s’	on	više	nikad	neće	vratit’	u	ovo	misto.«
U	duši	im	se	još	jednom	probudi	pustolovni	duh.
»Hucky,	ako	ja	prvi	pođem,	hoćeš	li	za	mnom?«
»Baš	mi	s’	to	jako	i	ne	sviđa.	Zamisli,	Tome,	ako	je	to	Crvenokožac	Joe?«Tom	zadrhta.	No,	uskoro	iskušenje	nadjača	sve	ostalo	pa	dječaci	odlučiše
da	će	poviriti	onamo,	ali	se	i	složiše	da	će,	ako	hrkanje	prestane,	podbrusiti
pete.	Tako	se	počeše	oprezno	i	na	prstima	spuštati	jedan	iza	drugog.	Kad	su
bili	još	samo	pet	koraka	od	čovjeka	koji	je	hrkao,	Tom	nagazi	na	nekakvu
grančicu	i	ona	s	oštrim	praskom	puče.	Čovjek	zastenja,	malo	se	zgrči	i	okrenu
pa	mu	se	na	mjesečini	ukaza	lice.	Bio	je	to	Muff	Potter.	Kada	se	čovjek
pomaknuo,	dječacima	je	bilo	zastalo	srce	i	ostavila	ih	je	svaka	nada,	no	straha
sada	nestade.	Išuljaše	se	na	prstima,	provukoše	kroz	rupu	u	vanjskoj	daščanoj
oplati	pa	se	malo	dalje	zaustaviše	da	se	oproste.	Noćnim	se	zrakom	opet
pronese	ono	dugo,	žalostivo	zavijanje!	Okrenuše	se	i	ugledaše	istoga
nepoznatog	psa	kako	stoji	na	par	stopa	od	mjesta	gdje	je	ležao	Muff	Potter,	i
to	okrenut	prema	njemu,	a	njušku	uperivši	prema	nebu.
»Oh,	sveca	mu,	pa	on	misli	njega!«	uskliknuše	obojica	u	isti	čas.
»Znaš,	Tome,	pripovida	se	da	j’	niki	nepoznat	džukac	oko	ponoća,
otpril’ke	prije	dva	tjedna,	laja’	oko	kuće	Johnnyja	Millera.	A	na	ogradu	od
stepenica	još	iste	večeri	slet’la	im	je	i	pomrakuša	pa	j’	onako	ječala,	a	još	niki
u	nji’ovoj	kući	nije	umra.«
»Da,	znam.	Uzmimo	da	nije.	Ali	zar	nije	Gracie	Miller	iduće	subote	pala
na	ognjište	i	strašno	se	opekla?«
»Jes’,	ali’	nije	umrla.	Štoviše,	već	joj	je	bolje.«
»Dobro,	samo	čekaj	pa	ćeš	vidjeti.	Ona	ti	je	gotova,	baš	kao	što	je
potpuno	sigurno	da	je	i	Muff	Potter	gotov.	Tako	kažu	crnci,	a	oni	ti	sve	znaju
o	tim	stvarima,	Huck.«
Potom	se	raziđoše,	duboko	zamišljeni.	Kada	se	Tom	popeo	kroz	prozor
svoje	spavaće	sobe,	noć	je	već	bila	gotovo	na	izmaku.	Svukao	se	krajnje
oprezno	i	zaspao	sretan	i	presretan	što	nitko	ne	zna	za	njegov	bijeg.	Nije	znao
da	je	Sid,	koji	je	potiho	hrkao,	već	čitav	sat	budan.
Kada	se	Tom	probudio,	Sid	se	već	bio	obukao	i	otišao.	Po	svjetlu	se
vidjelo	da	je	kasno,	a	takav	je	osjećaj	lebdio	i	u	zraku.	Uznemirio	se.	Zašto	ga
nitko	nije	probudio,	dodijavao	mu	sve	dok	ne	bi	ustao,	kao	i	obično?	Ta	ga
misao	ispuni	zlim	slutnjama.	Za	pet	se	minuta	obukao	i	sišao,	zlovoljan	i
pospan.	Svi	su	još	sjedili	za	stolom,	ali	su	bili	završili	s	doručkom.	Nitko	mu
ne	uputi	nijedne	prijekorne	riječi,	ali	su	se	sve	oči	odvraćale	od	njega.	Vladali
su	takav	muk	i	svečano	raspoloženje	da	je	krivca	zazeblo	oko	srca.	Sjeo	je	i
pokušao	izgledati	veseo,	ali	mu	je	to	bio	uzaludan	trud.	Ne	uspje	izazvati
ničijeg	osmijeha	ni	odgovora,	pa	utonu	u	šutnju	i	srce	mu	sasvim	klonu.
Nakon	doručka	tetka	ga	povede	ustranu,	a	Tom	se	gotovo	razvedri	u	nadida	će	dobiti	batina,	no	to	se	ne	desi.	Tetka	se	rasplaka	nad	njim	i	zapita	ga
kako	joj	može	tako	kidati	staro	srce,	te	mu	naposljetku	reče	još	i	to	da	samo
tako	nastavi,	pa	će	sebe	uništiti,	a	njezina	će	sijeda	glava	od	tuge	leći	u	grob,
jer	ona	više	ne	vidi	svrhe	u	tome	da	s	njime	bilo	što	pokušava.	To	je	bilo	gore
nego	da	je	tisuću	puta	dobio	batine	i	Toma	je	srce	boljelo	gore	no	što	bi	ga
boljelo	tijelo.	Plakao	je,	molio	tetku	da	mu	oprosti,	obećavao	i	obećavao	da	će
se	popraviti,	no	kada	je	od	nje	i	dobio	otpust,	osjećao	je	da	mu	nije	potpuno
oprostila	i	da	mu	baš	mnogo	ne	vjeruje.
Otišao	je	od	nje	previše	nesretan	pa	se	čak	nije	poželio	ni	osvetiti	Sidu	te
se	stoga	Sidov	nagli	uzmak	kroz	stražnja	vrata	pokazao	nepotrebnim.
Snužden	i	žalostan,	Tom	se	odvuče	do	škole,	ondje,	zajedno	s	Joeom
Harperom,	dobi	batine	zbog	jučerašnjeg	izostanka,	držeći	se	pri	tome	kao
netko	kome	na	srcu	leže	teže	brige	i	kome	je	srce	neosjetljivo	na	sitnice.	Onda
se	uputi	na	svoje	mjesto,	nalakti	se	na	klupu,	bradu	nasloni	na	ruke	i	zagleda
se	u	zid	kao	čovjek	čija	je	patnja	dosegla	vrhunac	i	ne	može	biti	veća.	Pod
laktom	je	osjećao	nešto	tvrdo.	Nakon	duljeg	vremena	polako	i	tužno
promijeni	položaj	i	s	uzdahom	dohvati	predmet	zamotan	u	papir.	Razmota	ga.
Ote	mu	se	dug,	polagan,	pregolem	uzdah	i	srce	mu	se	slomi:	bila	je	to
mjedena	ručka	sa	stalka	za	cjepanice!
Od	ove	se	kapi	naposljetku	prepuni	njegova	čaša.Jedanaesto	poglavlje
Malo	prije	podneva	cijelim	selom	iznenada	prostruja	strašna	vijest.
Brzojava,	o	kojem	ljudi	tada	još	nisu	ni	sanjali,	nije	ni	trebalo:	vijest	je	jurila
od	čovjeka	do	čovjeka,	od	skupine	do	skupine,	od	kuće	do	kuće,	maltene
brzinom	brzojava.	Učitelj	je,	dakako,	tog	poslijepodneva	raspustio	školu,	jer
bi	se	inače	bio	zamjerio	cijelome	mjestu.
Kraj	ubijenoga	je	čovjeka	pronađen	krvav	nož	što	ga	netko	prepoznade
kao	nož	Muffa	Pottera	–	tako	se	pričalo.	A	govorilo	se	i	kako	je	neki	kasni
prolaznik	oko	jedan	ili	dva	sata	ujutro	zatekao	Muffa	Pottera	kako	se	pere	na
»rukavcu«	te	kako	je	Potter	smjesta	šmugnuo	–	sumnjive	okolnosti,	posebno
ono	umivanje	koje	nije	bilo	Potterov	običaj.	Govorilo	se	još	da	je	cijelo
mjesto	pretraženo	u	potrazi	za	»ubojicom«	(javnost	je	brza	u	pronalaženju
dokaza	i	donošenju	presude),	ali	ga	nije	bilo	moguće	naći.	Konjanici	su	se
razišli	po	svim	putevima	i	krenuli	u	svim	smjerovima,	a	šerif	je	»bio
uvjerenja«	da	će	ga	uhvatiti	prije	mraka.
Cijelo	je	mjesto	hrlilo	prema	groblju.	Bol	je	iščezla	iz	Tomova	srca	i	on	se
pridružio	povorci,	ne	zato	što	ne	bi	tisuću	puta	radije	otišao	nekamo	drugamo,
nego	zato	što	ga	je	onamo	vukla	neka	strašna,	nepojmljiva	očaranost.	Stigavši
na	ono	jezovito	mjesto,	progura	se	onako	sićušan	kroz	mnoštvo	i	ugleda	onaj
mučni	prizor.	Činilo	mu	se	da	su	godine	prošle	otkako	je	posljednji	put	bio
ovdje.	Netko	ga	uštinu	za	mišicu.	On	se	okrenu	i	pogled	mu	se	srete	s
Huckleberryjevim.	Zatim	obojica	smjesta	pogledaše	na	drugu	stranu	pitajući
se	je	li	netko	nešto	primijetio	u	pogledu	što	su	ga	maločas	izmijenili.	No,	svi
su	razgovarali	međusobno	i	zaokupljao	ih	je	tek	užasni	prizor	što	se	pred
njima	pružao.
»Jadnik!«	–	»Jadni	mladić!«	–	»To	neka	bude	pouka	svima	koji	provaljuju
u	grobove!«	–	»Muff	Potter	će	visjeti	zbog	ovoga	ako	ga	uhvate!«	U	tom	su
smislu	padale	primjedbe,	a	svećenik	je	rekao:	»To	je	Božja	kazna.	U	tome	se
vidi	prst	Božji.«
Tom	protrnu	od	glave	do	pete	jer	mu	je	pogled	pao	na	bešćutno	lice
Crvenokošca	Joea.	U	isti	se	čas	gomila	uzbiba	i	stade	se	gurati,	a	nekolikoglasova	povika:	»Eno	ga!	Eno	ga!	Stiže!«
»Tko?	Tko?«	javi	se	njih	dvadesetak.
»Muff	Potter!«
»Hej,	stao	je!	Pazite,	okreće	se!	Ne	dajte	mu	da	pobjegne!«
Ljudi	na	granama	drveća	iznad	Tomove	glave	rekoše	kako	Potter	uopće	ne
pokušava	bježati,	već	samo	izgleda	neodlučan	i	zbunjen.
»Paklenske	li	drskosti!«	rekao	je	jedan	promatrač:	»Namjeravao	je	u	miru
pogledati	svoje	djelo,	izgleda	mi,	ali	nije	očekivao	nikakvo	društvo.«
Mnoštvo	se	sada	razmače	i	kroz	njega	se	dostojanstveno	probi	šerif	držeći
Pottera	za	mišicu.	Jadniku	je	lice	bilo	izbezumljeno,	a	oči	mu	odavale	u	kakvu
je	strahu.	Kada	stade	pred	umorenim	čovjekom,	poče	drhtati	kao	prut,	pokri
lice	rukama	i	briznu	u	plač.
»Nisam	to	ja	učinio,	prijatelji«,	jecao	je,	»tako	mi	svega	na	svijetu,	nisam
ja.«
»A	tko	te	optužuje?«	doviknu	jedan	glas.
To	je	pitanje,	izgleda,	bilo	pun	pogodak.	Potter	podiže	glavu	i	pogleda	oko
sebe	s	dirljivim	beznađem	u	očima.	Ugleda	Crvenokošca	Joea	pa	povika:
»Oh,	Joe,	obećao	si	mi	da	nikad	nećeš…«
»Je	li	ovo	tvoj	nož?«	gurnu	mu	ga	šerif	pod	nos.
Potter	bi	se	bio	srušio	da	ga	nisu	pridržali	i	posjeli	na	zemlju.	Zatim	reče:
»Nešto	mi	je	govorilo	da,	ako	se	ne	vratim	po…«	Strese	se,	a	onda
nemoćno	odmahnu	mlitavom	rukom	i	reče:	»Reci	im,	Joe,	reci…	više	nema
smisla	šutjeti.«
Huckleberry	i	Tom	stajali	su	nijemi	i	iskolačenih	očiju,	slušajući	kako
okorjeli	lažljivac	glatko	i	bezbrižno	iznosi	svoje	tvrdnje	te	su	svakog	časa
očekivali	da	će	mu	se	iz	vedra	neba	na	glavu	sasuti	strijele	Božje	i	čudili	se
što	grom	nikako	da	udari.	A	kad	je	Joe	završio	i	unatoč	svemu	ostao	živ	i
zdrav,	izblijedje	i	iščeznu	njihova	neodlučna	namjera	da	prekrše	onu	svoju
zakletvu	i	spase	život	sirotome	prevarenom	uhićeniku,	jer	je	bilo	očito	da	je
ovaj	zlikovac	bio	dušu	zapisao	sotoni	pa	bi	bilo	pogubno	dirati	u	vlasništvo
tako	moćne	sile.
»Zašto	nisi	pobjegao?	Zašto	si	se	uopće	vraćao	ovamo?«	reče	netko.
»Nisam	drugo	mogao,	nisam	mogao«,	prostenja	Potter.	»Htio	sampobjeći,	ali	izgleda	da	nisam	mogao,	nego	sam	morao	doći	ovamo.«	I
ponovno	zajeca.
Nekoliko	minuta	kasnije	Crvenokožac	Joe	dade	iskaz	u	istrazi	i	pod
zakletvom,	i	to	jednako	mirno	kao	i	prvi	put.	Vidjevši	da	strijele	nebeske	još
uvijek	ne	udaraju,	dječaci	se	još	čvršće	uvjeriše	u	to	da	je	Joe	zapisao	dušu
đavolu:	on	sada	za	njih	postade	najzanimljiviji	zlokobni	stvor	što	su	ga	ikada
vidjeli	pa	nikako	nisu	mogli	odvojiti	opčinjen	pogled	od	njegova	lica.
U	sebi	odlučiše	da	će	noću,	kad	im	se	za	to	ukaže	prilika,	motriti	na	njega
u	nadi	da	će	makar	na	čas	baciti	pogled	na	njegova	strašnog	gospodara.
Crvenokožac	Joe	pomože	podići	tijelo	umorenoga	čovjeka	i	staviti	ga	na
kola	koja	će	ga	odvesti	s	groblja,	a	kroz	uzdrhtalu	se	svjetinu	pronese	šapat	da
je	u	tom	času	iz	rane	poteklo	malo	krvi!	Dječaci	pomisliše	kako	će	ta	sretna
okolnost	skrenuti	sumnju	u	pravom	smjeru,	ali	se	razočaraše	kada	jedan
mještanin	primijeti:
»Počela	je	krvariti	na	tri	stope	od	Muffa	Pottera.«
Tomova	užasna	tajna	i	nemirna	savjest	remetile	su	mu	san	još	gotovo
tjedan	dana	pa	mu	Sid	reče	jednog	jutra	za	doručkom:
»Tome,	ti	se	toliko	prevrćeš	i	pričaš	u	snu	da	ja	pola	noći	ne	mogu
spavati.«
Tom	problijedje	i	obori	oči.
»Loš	znak«,	ozbiljno	je	rekla	tetka	Polly.	»Što	ti	je	na	duši,	Tome?«
»Ništa.	Ništa,	koliko	ja	znam.«	No,	dječakova	je	ruka	tako	drhtala	da	je
prolio	kavu.
»I	govoriš	takve	besmislice«,	reče	Sid.	»Prošle	noći	govorio	si:	‘To	je	krv,
krv,	kažem	vam!’	Stalno	si	to	ponavljao.	I	još	si	rekao:	‘Nemojte	me	tako
mučiti,	sve	ću	reći.’	Što?	Što	ćeš	to	reći?«
Tomu	se	zamagli	pred	očima.	Teško	je	reći	što	bi	se	tada	dogodilo	da	s
tetkina	lica	srećom	nije	nestalo	zabrinutosti	te	mu	ona	nehotice	priteče	u
pomoć.	Rekla	je:
»Ha!	To	je	sve	zbog	onog	groznog	umorstva.	I	ja	gotovo	svake	noći	o
tome	sanjam.	Ponekad	čak	sanjam	i	da	sam	ga	ja	počinila.«
Mary	reče	da	je	i	nju	to	potreslo	gotovo	na	isti	način	pa	to	objašnjenje
naoko	zadovolji	Sida.	Tom	nestade	iz	sobe	što	je	brže	mogao,	a	da	to	ne	bude
sumnjivo,	a	poslije	toga	se	tjedan	dana	tužio	na	zubobolju	i	svake	je	noći
stavljao	povez	oko	glave.	Nije	znao	da	Sid	noću	leži	i	vreba	na	nj,	često	muskida	povez	pa,	oslonivši	se	na	lakat,	sluša	do	mile	volje,	a	zatim	opet	vraća
povez	na	mjesto.	Tomova	duševnog	nemira	malo-pomalo	nestade,	a	zubobolja
mu	dojadi	i	on	je	se	odreče.	Ako	je	Sid	doista	i	uspio	nešto	razabrati	iz
Tomova	nesuvislog	mrmljanja,	zadržao	je	to	za	sebe.
Tomu	se	činilo	da	se	njegovi	školski	drugovi	nikada	neće	prestati	baviti
istragama	o	crknutim	mačkama,	čime	su	mu	stalno	prizivali	u	sjećanje	vlastitu
muku.	Sid	je	zapazio	da	Tom	ni	u	jednoj	od	tih	istraga	nikada	ne	nastupa	kao
istražitelj,	premda	mu	je	inače	bio	običaj	prednjačiti	u	svim	novim
pothvatima.	Zamijetio	je	i	to	da	Tom	nikada	ne	igra	ulogu	svjedoka,	što	je
također	bilo	čudno.	Nije	Sid	previdio	ni	činjenicu	da	Tom	pokazuje	naglašenu
odvratnost	prema	takvim	istragama	i	izbjegava	ih	gdje	god	može.	Sid	se
čudom	čudio,	ali	nije	ništa	govorio.	Međutim,	čak	i	istrage	djeci	napokon
prestadoše	biti	zanimljive	pa	se	tako	okonča	i	mučenje	Tomove	savjesti.
U	tome	je	tužnom	razdoblju,	svaki	ili	pak	svaki	drugi	dan,	Tom	vrebao
povoljnu	priliku	i	odlazio	do	rešetke	na	zatvorskom	prozorčiću	pa	kroz	nju
»ubojici«	krijumčario	raznorazne	utješne	sitnice	do	kojih	je	mogao	doći.
Zatvor	je	bio	neugledan	brlog	sazidan	od	opeke,	a	nalazio	se	sred	močvare	na
rubu	sela:	pred	njim	nije	bilo	straže,	a	i	vrlo	je	rijetko	tkogod	boravio	u
njemu.	Ovi	su	darovi	uvelike	pomogli	Tomu	da	sebi	umiri	savjest.
Mještanima	je	bila	žarka	želja	da	Crvenokošca	Joea	zbog	krađe	leša
namažu	katranom	i	uvaljaju	ga	u	perje,	a	onda	na	gredi	pronesu	kroz	mjesto,
ali	je	on	bio	tako	užasne	ćudi	da	se	nije	mogao	naći	nitko	tko	bi	nešto	slično
potaknuo	pa	se	od	toga	odustalo.	On	je	pak	dobro	pazio	da	oba	iskaza	u	istrazi
započne	od	one	tučnjave,	ne	priznajući	krađu	leša	koja	joj	je	prethodila.	Zbog
toga	se	mislilo	da	je	za	sada	najmudrije	taj	slučaj	ne	iznositi	pred	sud.Dvanaesto	poglavlje
Jedan	je	od	razloga	koji	je	Tomove	misli	odvratio	od	raznih	potajnih	briga
bila	i	njegova	zaokupljenost	još	jednim	novim	i	značajnim	pitanjem.	Becky
Thatcher	nije	više	dolazila	u	školu.	Tom	se	nekoliko	dana	borio	s	ponosom	i
sam	sebi	govorio	»neka	je	voda	nosi«,	ali	uzalud.	Počeo	je	noću	tumarati	oko
kuće	njezina	oca	i	osjećao	se	silno	nesretnim.	Ona	je	bolesna.	Što	ako	umre?
Ta	mu	misao	nije	davala	mira.	Nije	ga	više	zanimao	rat,	čak	ni	gusarstvo.
Život	je	izgubio	svaku	draž	i	ostala	je	samo	pustoš.	Odbacio	je	obruč	i	štap:
više	ga	nisu	veselili.	Tetka	se	zabrinula	i	počela	na	njemu	iskušavati	sve
moguće	lijekove.	Bila	je	ona	od	onih	ljudi	koji	se	daju	zaslijepiti	gotovim
tvorničkim	lijekovima	i	svim	novotarijama	koje	donose	zdravlje	ili	ga
poboljšavaju.	U	iskušavanju	je	svega	toga	bila	upravo	neumorna.	Čim	bi	se	na
tom	području	pojavilo	nešto	novo,	grozničavo	bi	pohitala	da	to	iskuša,	ali	ne
na	sebi,	jer	ona	nikada	nije	ni	od	čega	bolovala,	već	na	ma	kome	tko	bi	joj	se
našao	pri	ruci.	Bila	je	pretplaćena	na	sve	»zdravstvene«	časopise	i	frenološke
sljeparije,	a	u	uzvišenoj	neukosti	kojom	su	se	dičili	osjećala	se	kao	riba	u
vodi.	Sve	»besmislice«	o	provjetravanju,	o	tome	kako	se	liježe	i	ustaje,	što
treba	jesti	i	piti,	koliko	se	treba	kretati,	u	kakvu	se	raspoloženju	održavati,
kakvu	odjeću	nositi	–	sve	je	to	za	nju	bilo	Sveto	pismo	i	nikada	nije
primijetila	da	ti	njezini	zdravstveni	časopisi	u	tekućem	mjesecu	redovito
opovrgavaju	sve	ono	što	su	prošli	mjesec	preporučivali.	Bila	je	beskonačno
prostodušna	i	čestita	i	zato	ju	je	bilo	lako	nasamariti.	Skupivši	sve	svoje
nadriliječničke	časopise	i	ljekarije	te	se	tako	naoružavši	smrću,	da	se	slikovito
izrazimo,	uzjahala	bi	zelenka,	a	pratio	ju	je	»podzemni	svijet«.
7
	I	nikada	nije
ni	posumnjala	u	to	da	za	bolesne	bližnje	može	biti	išta	drugo	do	prerušeni
anđeo	iscjelitelj	i	pravi	balzam	gileadski.
8
Tada	je	novost	bilo	liječenje	vodom	i	Tomova	malaksalost	došla	joj	je	kao
naručena.	Jutrom	bi	ga	u	cik	zore	izvukla	iz	kuće,	natjerala	ga	u	drvarnicu	i
tamo	na	nj	sručila	cijeli	potop	ledene	vode,	a	zatim	ga	trljala	ručnikom	kao
turpijom	i	tako	ga	vraćala	k	svijesti.	Onda	bi	ga	umotala	u	vlažnu	plahtu	i
utrpala	pod	pokrivače	da	mu	se	duša	dobro	iznoji	i	»iz	nje	na	sve	pore	izađe
žuč«,	kako	je	Tom	govorio.Usprkos	svemu	tome,	dječak	je	postajao	sve	sjetniji,	bljeđi	i	bezvoljniji.
Tetka	poče	primjenjivati	vruće	kupke,	sjedeće	kupke,	tuširanje	i
zagnjurivanje,	ali	je	dječak	i	dalje	izgledao	kao	da	su	mu	sve	lađe	potonule.
Uz	liječenje	vodom	uvede	mu	i	mršavu	zobenu	kašu	kao	način	prehrane	i
poče	mu	stavljati	obloge	za	izazivanje	plikova.	Izračunala	mu	je	zapreminu
kao	da	je	u	pitanju	kakav	vrč	i	u	nj	svaki	dan	ulijevala	nadrilijekove	za	opću
uporabu.
Tom	je	do	tada	već	postao	ravnodušan	na	sve	to	mučenje	i	to	novo	stanje
staroj	gospođi	ispuni	srce	užasom.	Dječaka	je	pod	svaku	cijenu	trebalo	trgnuti
iz	te	ravnodušnosti.	Tada	je	prvi	put	čula	za	Ubibol.
9
	Odmah	naruči	veliku
količinu	toga	sredstva.	Okusi	ga	i	silno	se	obradova.	Bila	je	to	prava	pravcata
vatra	u	tekućem	obliku.	Odbaci	tada	liječenje	vodom	i	sve	drugo	te	se	posve
pouzda	u	Ubibol.	Dade	Tomu	punu	kavenu	žličicu	i	s	dubokom	zabrinutošću
iščekivaše	ishod.	Njezinih	briga	smjesta	nestade	i	duša	joj	se	opet	smiri	jer	se
dječak	oteo	svakoj	»ravnodušnosti«.	Da	je	pod	njim	zapalila	vatru,	ne	bi	bio
pokazao	pomamniju	i	veću	živost.
Tom	shvati	kako	mu	je	krajnji	čas	da	se	prene.	Takav	mu	se	način	života	u
ranijem	lošem	stanju	i	mogao	činiti	prilično	romantičnim,	ali	je	sada	nalazio	u
njemu	premalo	osjećaja,	a	previše	neugodne	raznovrsnosti.	Zato	se	dade	na
razmišljanje	o	raznim	planovima	za	spas	te	se	najzad	odluči	da	će	se
pretvarati	kao	da	mu	je	drago	uzimati	Ubibol.	Toliko	ga	je	često	tražio	od
tetke	dok	njoj	to	nije	dozlogrdilo	pa	mu	je	najzad	rekla	da	ga	sam	uzima	i
prestane	je	gnjaviti.	Da	je	posrijedi	bio	Sid,	ne	bi	bila	nimalo	sumnjičava	i
suzdržana	u	svojem	zadovoljstvu.	No,	kako	je	bila	riječ	o	Tomu,	potajno	je
provjeravala	bocu.	Utvrdila	je	da	se	količina	lijeka	zaista	smanjuje,	ali	joj	nije
bilo	ni	na	kraj	pameti	da	dječak	njome	liječi	jednu	pukotinu	u	podu	dnevne
sobe.
Jednoga	je	dana	Tom	upravo	napajao	pukotinu	propisanom	količinom
lijeka,	kadli	naiđe	tetkin	žuti	mačak,	zaprede,	požudno	zirne	u	žličicu	kao	da
bi	i	on	rado	kušao.	Tom	mu	reče:
»Bolje	ti	je	da	se	ovog	okaniš,	Peter.«
No,	Peter	pokaza	da	se	s	time	ne	slaže.
»Bolje	još	jednom	razmisli.«
Peter	razmisli.
»Sam	si	to	tražio	pa	ću	ti	dati,	jer	nisam	takav	da	ti	ne	bih	dao,	ali	ako	ti	se
ne	svidi,	nemoj	ni	za	što	kriviti	druge	–	za	sve	ćeš	sam	biti	kriv.«Peter	se	složi,	pa	mu	Tom	širom	otvori	gubicu	i	uli	u	grlo	malo	Ubibola.
Peter	skoči	nekoliko	jardi	uvis,	ispusti	ratnički	poklič	pa	stade	juriti	okolo-
naokolo	po	sobi,	sudarati	se	s	pokućstvom,	prevrtati	lonce	s	cvijećem	te
općenito	stvarati	buku	i	lom.	Onda	se	uspravi	na	stražnje	noge	i	uze	se
propinjati	mahnitajući	od	veselja,	nakrivi	glavu	na	rame	i	na	sav	glas	objavi
svoju	neobičnu	sreću.	Zatim	se	opet	rastrča	po	kući	rasturajući	i	pustošeći	sve
pred	sobom.	Tetka	je	Polly	ušla	upravo	na	vrijeme	da	vidi	kako	mačak	izvodi
nekoliko	dvostrukih	okretaja	u	zraku,	ispušta	posljednji	prodorni	urlik	radosti
i	prolijeće	kroz	otvoreni	prozor	rušeći	usput	preostale	lonce	s	cvijećem.
Zirkajući	preko	naočala,	stara	je	gospođa	stajala	kao	okamenjena	od
zaprepaštenja,	a	Tom	je	ležao	na	podu	umirući	od	smijeha.
»Tome,	zaboga,	što	je	tom	mačku?«
»Ne	znam,	tetko«,	jedva	izusti	dječak.
»E,	tako	nešto	još	nisam	vidjela.	Što	li	mu	je	došlo?«
»Zbilja	ne	znam,	tetko	Polly.	Mačke	se	uvijek	tako	ponašaju	kad	se
igraju.«
»Tako	se	ponašaju,	je	li?«	Bilo	je	nešto	u	njezinu	glasu	što	je	Toma
zabrinulo.
»Pa,	da.	Bar	ja	tako	mislim.«
»Ti	tako	misliš?«
»Da.«
Stara	se	gospođa	sagnula,	a	Tom	ju	je	promatrao	s	posebnim	zanimanjem
koje	je	bilo	popraćeno	nekom	tjeskobom.	Prekasno	je	naslutio	kamo
»smjera«.	Drška	je	izdajničke	kavene	žličice	provirivala	ispod	donjega	ruba
posteljnog	prekrivača.	Tetka	Polly	je	dohvati	i	podiže,	a	Tom	se	trže	i	obori
pogled.	Tetka	sad	podiže	i	njega,	uhvativši	ga	za	dršku	koju	je	obično
upotrebljavala	–	za	uho,	i	zvučno	ga	čvrknu	napršnjakom	po	glavi.
»Onda,	mladiću,	što	ti	je	trebalo	da	tako	mučiš	tu	jadnu	nemuštu
životinju?«
»Sažalio	sam	se	na	njega	zato	što	on	nema	tetke.«
»Nema	tetke!	Tvrda	tikvo,	kakve	to	veze	ima?«
»Ima,	još	kako.	Da	ima	tetku,	ona	bi	ga	ispekla!	Spržila	bi	mu	utrobu	i	ne
bi	ga	žalila	više	nego	da	je	ljudsko	biće.«
Tetku	Polly	odjednom	zapeče	savjest	i	cijela	joj	se	stvar	ukaza	u	novomsvjetlu:	ono	što	je	okrutno	prema	mačoru,	možda	je	okrutno	i	prema	kakvu
dječaku.	Raznježi	se	i	bi	joj	žao.	Oči	joj	malčice	zasuziše,	pa	položi	Tomu
ruku	na	glavu	i	blago	reče:
»Htjela	sam	ti	samo	dobro,	Tome.	I	pomoglo	ti	je,	Tome…«
Tom	je	pogleda	u	lice	i	kroz	njegovu	se	ozbiljnost	probi	jedva	primjetno
podrugivanje.
»Tetkice,	znam	ja	da	si	ti	meni	htjela	sve	najbolje,	a	to	sam	htio	i	ja
Peteru.	I	njemu	je	pomoglo.	Nikad	ga	još	nisam	vidio	da	tako	živahno
skakuće…«
»Daj,	bježi	mi	s	očiju,	Tome,	prije	nego	se	ponovno	razljutim.	I	pokušaj	se
jednom	ponašati	kao	dobar	dečko	pa	ti	više	neće	trebati	nikakav	lijek.«
Tom	je	prerano	stigao	u	školu.	Primijećeno	je	da	se	odnedavna	to	čudo
događa	iz	dana	u	dan.	I	ovaj	se	put,	kao	i	obično	u	posljednje	vrijeme,	motao
oko	ulaza	u	školsko	dvorište	umjesto	da	se	igra	s	drugovima.	Bolestan	je,
rekao	im	je,	a	tako	je	i	izgledao.	Svim	se	silama	pričinjao	kao	da	gleda	na	sve
strane	samo	ne	onamo	kamo	je	zaista	gledao	–	niz	ulicu.	Uskoro	mu	se	na
vidiku	pojavi	Jeff	Thatcher	i	Tomovo	lice	zasja:	na	čas	se	zagleda	onamo,	a
onda	se	opet	tužno	okrenu.	Kada	Jeff	stiže,	Tom	mu	priđe	i	stade	ga	oprezno
»navoditi«	na	mogućnost	da	nešto	kaže	o	Becky,	ali	taj	vjetropir	nikako	nije
htio	zagristi	mamac.	Tom	je	motrio	i	motrio,	uvijek	se	iznova	nadajući	kad
god	bi	se	na	vidiku	pojavila	kakva	lepršava	haljinica	i	mrzeći	vlasnicu	te
haljinice	čim	bi	shvatio	da	nije	ona	prava.	Napokon	se	haljinice	prestadoše
pojavljivati	i	on	zapade	u	beznadnu	potištenost:	uđe	u	praznu	školsku	zgradu	i
sjede	u	namjeri	da	se	prepusti	patnji.	Tada	kroz	dvorišna	vrata	prođe	još	jedna
haljinica	i	Tomu	srce	naglo	poskoči.	U	sljedećem	je	trenutku	već	bio	vani
»izigravajući«	Indijanca:	vrištao	je,	smijao	se,	jurio	za	drugim	dječacima,
skakao	preko	ograde	stavljajući	glavu	na	kocku,	premetao	se	i	dubio	na	glavi
–izvodio	sve	junačke	podvige	koje	je	mogao	zamisliti,	a	cijelo	je	vrijeme
ispod	oka	motrio	Becky	Thatcher	da	vidi	je	li	ga	primijetila.	No,	činilo	se	da
ona	ništa	ne	opaža,	a	čak	ga	nijednom	nije	ni	pogledala.	Je	li	moguće	da	i	ne
zna	da	je	on	ovdje?	Nastavi	s	izvođenjem	raznih	podviga	u	njezinoj
neposrednoj	blizini,	projuri	unaokolo	s	ratnim	pokličem	na	usnama,	ote	kapu
jednom	dječaku,	zavitla	je	na	školski	krov,	probi	se	kroz	skupinu	dječaka
raspršivši	ih	na	sve	strane	pa	se	izvali	na	tlo	ravno	Becky	pred	nosom	i	pritom
je	umalo	ne	obori	–	a	ona	se	okrenula,	visoko	podigla	nos	i	Tom	je	ču	kako
kaže:	»Hm!	Neki	ovdje	misle	da	su	jako	pametni	–	zato	što	se	stalno	zbog
nečeg	prave	važni!«Tomu	planuše	obrazi.	Podiže	se	i	odšulja	odande,	sav	smlavljen	i
pokunjen.Trinaesto	poglavlje
Tom	tada	donese	odluku.	Bio	je	mrk	i	očajan.	Napušten	je,	bez	prijatelja	i
nitko	ga	ne	voli,	reče	sam	sebi.	Kada	svi	oko	njega	uvide	na	što	su	ga
natjerali,	možda	će	im	biti	žao.	Nastojao	je	biti	dobar	i	udovoljiti	ostalima,	ali
mu	to	nisu	dopustili.	Budući	da	i	ne	žele	drugo	doli	da	ga	se	otresu,	neka	tako
i	bude.	Neka	njega	okrive	za	posljedice	–	ta*,	zašto	I	ne	bi?	Kakva	se	prava
ima	žaliti	onaj	tko	je	ostao	bez	prijatelja?	Jest,	napokon	su	ga	sami	natjerali	na
to:	otići	će	u	razbojnike.	Drugo	mu	ne	preostaje.
Dotle	je	već	bio	poprilično	odmakao	Livadnim	putem	i	zvuk	školskogA
zvona	koje	je	pozivalo	na	nastavu	jedva	mu	je	dopirao	do	uha.	Na	pomisao	da
nikada,	nikada	više	neće	čuti	taj	stari	poznati	zvuk,	zajeca	–	bilo	mu	je	silno
teško,	no	natjerali	su	ga	na	to:	budući	da	su	ga	istjerali	u	hladni	svijet,	mora	se
pokoriti	–	ali	on	im	svima	oprašta.	Zbog	ovoga	se	samo	još	jače	rasplaka.
Baš	u	tom	času	srete	Joea	Harpera,	svojega	najprisnijeg	i	najboljeg	druga
–	i	njegov	je	pogled	bio	mrk,	a	na	srcu	mu	očito	ležala	neka	velika	i	kobna
odluka.	Tu	se	vidljivo	nađoše	»dvije	duše	i	jedna	mis’o«.
10
	Tom	obrisa	oči
rukavom	pa	poče	nešto	ridati	o	odluci	da	pobjegne	od	zlostavljanja	i
nerazumijevanja	na	koje	nailazi	kod	kuće	–	otići	će	u	bijeli	svijet	i	nikada	se
neće	vratiti,	a	na	kraju	reče	kako	se	nada	da	ga	Joe	neće	zaboraviti.
No,	pokaza	se	da	je	i	Joe	htio	Toma	zamoliti	upravo	za	istu	stvar	te	je	radi
toga	krenuo	u	potragu	za	njim.	Majka	ga	je	bila	išibala	zato	što	je	popio	neko
vrhnje	koje	on	nije	ni	okusio	niti	je	što	znao	o	njemu:	jasno	je	da	joj	je
dodijao	i	priželjkuje	njegov	odlazak.	Pa	kad	ona	tako	hoće,	njemu	ne
preostaje	ništa	drugo	nego	da	se	pokori	–	nadao	se	da	će	ona	biti	sretna	i	da
nikada	neće	zažaliti	što	je	svojega	jadnog	dječaka	otjerala	u	okrutni	svijet	da
ondje	trpi	i	umre.
Idući	dalje,	dva	plačidruga	sklopiše	novi	sporazum	o	tome	da	će	pomagati
jedan	drugome,	da	će	se	pobratiti	i	da	se	neće	rastajati	sve	dok	ih	smrt	ne
oslobodi	muka.	Onda	počeše	kovati	raznorazne	naume.	Joe	se	zalagao	za	to
da	treba	postati	pustinjak	i	živjeti	od	korice	kruha	u	nekoj	dalekoj	spilji,	a
onda	jednog	dana	umrijeti	od	studeni,	oskudice	i	teške	tuge.	No,	nakon	štosasluša	Toma,	priznade	da	razbojnički	život	očito	ima	priličnih	prednosti	te
tako	pristade	da	postane	gusar.
Tri	milje	nizvodno	od	St.	Petersburga,	na	mjestu	gdje	je	rijeka	Mississippi
široka	nešto	malo	više	od	jedne	milje,	nalazio	se	dugačak	i	uzak	šumoviti
otok	s	plitkim	pješčanim	sprudom	na	njegovu	gornjem	dijelu,	pogodnim	za
zborno	mjesto.	Otok	nije	bio	nastanjen,	a	ležao	je	bliže	suprotnoj	obali,
sučelice	gustoj	i	gotovo	posve	nenastanjenoj	šumi.	Tako	njihov	izbor	pade	na
Jacksonov	otok,	ali	se	još	nisu	bili	pozabavili	pitanjem	o	tome	tko	će	biti	meta
njihova	gusarenja.	Zatim	potražiše	Huckleberryja	Finna,	a	on	im	se	bez
oklijevanja	pridruži	jer	je	za	nj	jedan	životni	poziv	bio	isti	kao	i	drugi	pa	je	u
tom	pogledu	bio	posve	nepristran.	Ubrzo	se	rastaše	uz	dogovor	da	će	se
sastati	na	osamljenu	mjestu	na	riječnoj	obali,	dvije	milje	uzvodno	od	sela,	i	to
u	najpovoljniji	čas	–	naime,	u	ponoć.	Ondje	je	bila	privezana	omanja	drvena
splav	koju	su	namjeravali	zaplijeniti.	Svaki	će	od	njih	sa	sobom	ponijeti	udice
i	povraze,	a	od	namirnica	koliko	god	bude	mogao	ukrasti	na	što	zakučastiji	i
tajanstveniji	način	–	kako	i	dolikuje	odmetnicima.	I	prije	nego	što	je	pao	prvi
mrak,	oni	su	se	već	bili	nauživali	slatke	slave	šireći	vijest	o	tome	kako	će	se	u
mjestu	prilično	brzo	»nešto	čuti«,	a	svatko	tko	je	taj	neodređeni	nagovještaj
primio,	ujedno	je	upozoren	i	da	»drži	jezik	za	zubima	i	čeka«.
Oko	ponoći	stiže	Tom	s	kuhanom	šunkom	i	još	nekim	sitnicama,	zaustavi
se	u	gustom	šipražju	na	obali	što	se	strmo	nadvijala	nad	dogovorenim
mjestom.	Pod	sjajem	zvijezda	sve	je	bilo	veoma	tiho.	Moćna	se	rijeka	pružala
pred	njim	poput	usnula	oceana.	Tom	na	trenutak	osluhnu,	no	nikakav	zvuk
nije	remetio	tišinu.	Tada	on	tiho	i	jasno	zazvižda.	Ispod	strmine	netko	uzvrati.
Tom	zazvižda	još	dva	puta	i	na	oba	poziva	dobi	jednak	odgovor.	Zatim	nečiji
oprezni	glas	zapita:
»Stoj!	Tko	je	tamo?«
»Tom	Sawyer,	Crni	Osvetnik	s	Karipskog	mora.	Kazujte	svoja	imena!«
»Huck	Finn	Krvavoruki	i	Joe	Harper	Užas	Morski.«	Tom	je	ove	nadimke
izvukao	iz	svojega	omiljenog	štiva.
»U	redu.	Lozinka!«
Dva	promukla	glasa	u	gluhoj	noći	istovremeno	prošaptaše	istu	strašnu
riječ:
»Krv!«
Tada	Tom	baci	šunku	preko	ruba	obale	pa	se	i	sam	otkotrlja	za	njom,
izderavši	pri	tom	pothvatu	u	znatnoj	mjeri	i	kožu	i	odjeću.	Postojao	jepristupačan	i	udoban	puteljak	što	je	vodio	duž	obale	ispod	strmine,	ali	su
njemu	nedostajale	osobine	koje	gusari	toliko	cijene:	teškoća	i	opasnost.
Užas	Morski	donio	je	komadinu	slanine	i	gotovo	se	iscrpio	dok	ju	je
dovukao	ovamo.	Finn	Krvavoruki	bio	je	ukrao	tavu	za	prženje	i	svu	silu
napola	osušena	duhanskog	lišća,	a	donio	je	usto	i	nekoliko	klipova	kukuruza
da	od	njih	naprave	lule.	No,	osim	njega	nijedan	od	gusara	nije	pušio	niti
»žvakao«	duhan.	Crni	Osvetnik	s	Karipskog	mora	reče	da	se	s	time	neće	moći
ništa	započeti	bez	vatre.	To	je	bila	mudra	pomisao	jer	su	šibice	bile	slabo
poznate	u	ono	doba.	Opaziše	vatru	koja	je	tinjala	na	velikoj	splavi	stotinu
jardi	uzvodno	pa	se	prikradoše	onamo	i	pribaviše	jedan	ugarak.	Od	toga	su
napravili	sjajnu	pustolovinu:	svaki	su	čas	jedan	drugome	psikali	»Pst!«	i
naglo	se	zaustavljali	s	prstom	na	ustima,	mašali	se	za	držak	zamišljenih
bodeža	i	jezivim	šaptom	određivali	da	»neprijatelju«,	ako	se	samo	makne,
treba	»bodež	sjuriti	do	drška«	jer	»mrtva	usta	ne	govore«.	Sasvim	su	dobro
znali	da	su	svi	splavari	sišli	u	selo	da	obnove	zalihe	ili	da	se	napiju,	no	to	nije
smjela	biti	izlika	za	to	da	se	ovaj	podvig	izvede	na	neki	negusarski	način.
Uskoro	se	otisnuše	od	obale:	Tom	preuze	zapovjedništvo,	Huck	stražnje
veslo,	a	Joe	prednje.	Tom	je	stajao	u	sredini	broda	smrknuta	čela	i	skrštenih
ruku	te	tihim,	strogim	šaptom	izdavao	zapovijedi:
»Privjetrina!	Dovedi	je	uz	vjetar!«
»Razumijem,	kapetane!«
»Miruj,	miru-u-u-uj!«
»Mirujem,	kapetane!«
»Za	jednu	zraku	u	stranu!«
»Za	zraku,	kapetane!«
Budući	da	su	dječaci	mirno	i	jednolično	tjerali	splav	prema	sredini	rijeke,
nedvojbeno	je	jasno	da	su	se	ova	naređenja	izdavala	samo	»reda	radi«	te	da
zapravo	i	nisu	imala	nikakve	posebne	svrhe.
»Pod	kojim	jedrima	plovimo?«
»Pod	deblenjačama,	košnjačama	i	prečkicom,	kapetane.«
»Diži	sve	vrhovnjače!	Šestorica	na	pramčani	jarbol	–	gornju	pramčanu
košnjaču	i	donju	pramčanu	sljemenjaču!	Življe,	daj!«
»Razumijem,	kapetane!«
»Razvij	glavnu	gornju	sljemenjaču!	Zatege	i	praće!	Tako,	junaci!«»Razumijem,	kapetane!«
»Zavjetrina	–	oštro	ulijevo!	Pazi	da	zadržiš	smjer	kad	okrene!	Ulijevo,
ulijevo!	Naprijed,	ljudi!	Složno!	Miru-u-u-uj!«
»Mirujem,	kapetane!«
Splav	preplovi	na	drugu	polovicu	rijeke	pa	dječaci	upraviše	pramac
nadesno	i	legoše	na	vesla.	Rijeka	nije	bila	visoka	i	tekla	je	brzinom	od	jedva
dvije-tri	milje.	Za	sljedećih	tri-četvrt	sata	jedva	je	itko	išta	progovorio.	Sada
je	splav	plovila	mimo	njihova	mjesta	što	se	vidjelo	u	daljini.	Dva-tri	treperava
svjetla	ukazivala	su	na	njegov	položaj:	ležalo	je	u	spokojnu	snu	s	druge	strane
nejasne,	goleme	rijeke	okićene	zvijezdama,	ništa	ne	znajući	o	strašnome
događaju	što	se	baš	u	taj	čas	zbivao.	Crni	je	Osvetnik	stajao	nepomično	i
prekriženih	ruku,	»pogledom	se	opraštajući«	od	poprišta	svojih	negdanjih
radosti	i	nedavnih	patnji,	želeći	da	ga	»ona«	sada	može	vidjeti	kako,	otisnuvši
se	na	pučinu	divljega	mora,	neustrašiva	srca	prkosi	opasnosti	i	smrti	te	s
okrutnim	osmijehom	na	usnama	srlja	u	vlastitu	propast.	Za	njegovu	maštu
nije	bio	nikakav	napor	premjestiti	Jacksonov	otok	nekamo	daleko	odakle	se
njihovo	selo	i	ne	može	vidjeti	pa	se	stoga,	slomljena	i	zadovoljna	srca,
»pogledom	opraštao«	od	njega.	I	drugi	su	se	gusari	također	pogledom
opraštali	od	svega	te	su	se	toliko	dugo	opraštali	da	ih	je	struja	gotovo	odnijela
predaleko	od	otoka.	No,	na	vrijeme	opaziše	opasnost	i	uspješno	je	otkloniše.
Oko	dva	sata	ujutro	splav	se	nasuka	na	pješčani	sprud	oko	dvije	stotine	jardi
niže	od	vrha	otoka	pa	su	morali	gaziti	kroz	vodu	ovamo	i	onamo,	sve	dok	nisu
iskrcali	sav	tovar.	Među	opremom	na	maloj	splavi	bilo	je	i	jedno	staro	jedro
pa	ga	raširiše	preko	skrovišta	u	grmlju	kao	šator	u	kojem	će	čuvati	živež,	a
oni	sami	po	lijepom	će	vremenu	spavati	pod	vedrim	nebom,	kako	i	dolikuje
odmetnicima.
Zapališe	vatru	pored	jedne	velike	klade,	zašavši	dvadeset-trideset	koraka
u	tamnu	šumsku	dubinu,	a	onda	u	tavi	ispržiše	nešto	slanine	za	večeru	i
potrošiše	pola	zalihe	kukuruznog	»kruha«	što	su	ga	bili	donijeli	sa	sobom.
Činilo	se	sjajnom	zabavom	gostiti	se	ovako	divlje	i	slobodno,	u	djevičanskoj
šumi	na	neistraženom	i	nenastanjenom	otoku,	daleko	od	svakoga	ljudskog
prebivališta,	pa	dječaci	zaključiše	da	se	više	nikada	neće	ni	vraćati	u
civilizaciju.	Rasplamsala	vatra	osvjetljavala	im	lica	i	bacala	rumeni	odsjev	na
debla	drveća	što	su	poput	stupova	opasivala	njihov	šumski	hram	te	na	blistavo
lišće	i	isprepletene	vriježe.
Kada	smazaše	i	posljednji	hrskavi	režanj	slanine	i	progutaše	posljednji
komad	kukuruznoga	kruha,	dječaci	se	zadovoljno	ispružiše	na	travi.	Mogli	su
naći	i	hladnije	mjesto,	ali	se	nisu	htjeli	odreći	tako	romantična	doživljaja	kaošto	je	pucketava	logorska	vatra.
»Zar	nije	veselo?«	upita	Joe.
»Ludo	je!«	reče	Tom.	»Što	bi	rekli	dečki	da	nas	sad	vide?«
»Što	bi	rekli?	Ma,	dali	bi	sve	na	svijetu	da	mogu	biti	ovdje…	A,	Hucky!«
»I	meni	bome	tako	izgleda«,	reče	Huckleberry.	»U	svakom	slučaju	meni
ovo	odgovara	i	ne	triba	mi	ništo	bolje.	Inače	obično	nemam	nikad	dosti	za
jist’,	a	ovdi	me	čak	niki	ne	mere	ni	tuć’	ni	psovat’.«
»Ovo	je	život	za	mene«,	reče	Tom.	»Ne	moraš	svako	jutro	ustati,	ne
moraš	ići	u	školu,	prati	se	i	sve	neke	takve	gluposti.	Vidiš,	Joe,	gusar,	kad	je
na	kopnu,	ne	mora	ništa	raditi,	a	pustinjak…	e,	on	ti	mora	mnogo	moliti,	a
osim	toga	nema	nikakve	zabave,	nego	ti	je	stalno	sam-samcat.«
»E,	da,	tako	je«,	reče	Joe.	»Znaš,	nisam	ti	ja	puno	o	tome	razmišljao.	Sad
kad	sam	vidio	kako	to	ide,	mnogo	mi	je	draže	što	sam	gusar.«
»Vidiš«,	reče	Tom,	»danas	ti	ljudi	do	pustinjaka	ne	drže	onoliko	kao	u
stara	vremena,	ali	gusara	uvijek	cijene.	Pustinjak	mora	spavati	na	najtvrđem
mjestu	koje	može	naći,	oblačiti	se	u	kostrijet	i	posipati	se	pepelom	po	glavi,
pa	stajati	vani	na	kiši	i…«
»A	zašto	oblači	tu	kostrijet	i	zašto	se	posipa	tizijem	pepelon	po	glavi?«
raspitivao	se	Huck.
»Ne	znam	zašto,	ali	oni	to	moraju.	Pustinjaci	uvijek	tako	rade.	I	ti	bi	tako
morao	raditi	da	si	pustinjak.«
»Bi’,	vraga!«	reče	Huck.
»Dobro,	a	što	bi	ti	radio?«
»Ne	znaden,	al’	to	sigurno	ne	bi’.«
»Ali,	Huck,	morao	bi.	Kako	bi	to	izbjegao?«
»Pa,	naprosto	ne	bi’	izdrža’.	Uteka’	bi’.«
»Utekao!	No,	ti	bi	bome	bio	krasan	primjer	za	starog	pustinjaka.	Sve	bi
osramotio.«
Krvavoruki	ne	odgovori	jer	je	imao	važnijeg	posla.	Bio	je	izdubao	jedan
kukuruzni	klip	i	u	njega	utaknuo	šuplju	trsku,	pa	ga	napunio	duhanom,	prinio
tome	žeravicu	i	sad	je	otpuhivao	oblake	miomirisna	dima	–	sav	je	cvao	od
uživanja	u	toj	raskoši.	Drugi	su	mu	gusari	zavidjeli	na	tom	veličanstvenom
poroku	i	u	sebi	odlučivali	da	će	mu	se	što	prije	i	sami	odati.	Uskoro	Huckupita:
»Šta	gusari	zapravo	radu?«
Tom	odgovori:
»Oh,	sjajno	se	zabavljaju:	otimaju	lađe	pa	ih	pale,	otimaju	novac	pa	ga
zakopavaju	na	strašnim	mjestima	na	vlastitom	otoku,	gdje	ga	onda	čuvaju
duhovi	i	sve	takva	neka	bića,	a	na	lađama	pobiju	sve	ljude	–	tjeraju	ih	da
prošetaju	po	dasci.«
»A	žene	odvode	na	otok«,	reče	Joe.	»Žene	ne	ubijaju.«
»Da«,	složi	se	Tom,	»žene	ne	ubijaju	jer	su	jako	plemeniti.	A	žene	su,
osim	toga,	uvijek	lijepe.«
»A	kakvu	tek	prekrasnu	odjeću	nose!	Oh,	da	vidiš!	Sve	samo	zlato,	srebro
i	dijamanti«,	reče	s	oduševljenjem	Joe.
»Ki	to?«	upita	Huck.
»Pa	gusari.«
Huck	žalosno	promotri	vlastitu	odjeću.
»Izgleda	mi	da	vi	ja	baš	i	nisan	obučen	ka’	niki	gusar«,	reče	on	s	bolnim
žaljenjem	u	glasu,	»al’	i	niman	drugog	odila	izim	ovizijeh	prnja.«
No,	drugi	mu	dječaci	rekoše	da	će	se	prilično	brzo	domoći	otmjena	ruha,
samo	dok	se	svi	zajedno	bace	na	pustolovine.	Objasniše	mu	da	su	njegovi
jadni	dronjci	za	početak	dobri,	iako	je	običaj	da	imućni	gusari	na	prvi	pohod
kreću	dolično	odjeveni.
Postupno	zamrije	razgovor	malih	beskućnika	i	drijem	im	se	poče
neprimjetno	spuštati	na	očne	kapke.	Krvavorukome	iz	prstiju	ispade	lula	i	on
zaspi	snom	klonula	pravednika.	Užasu	Morskom	i	Crnom	Osvetniku	s
Karipskog	mora	nije	bilo	tako	jednostavno	utonuti	u	san.	Njih	dvojica	u	sebi
izmoliše	molitve,	i	to	ležeći,	jer	u	blizini	nije	bilo	nikoga	starijeg	tko	bi	ih
natjerao	na	to	da	kleknu	i	mole	se	naglas.	Zapravo,	uopće	im	se	nije	ni	dalo
moliti,	ali	su	se	bojali	da	ne	odu	predaleko	pa	da	time	prizovu	kakav	nenadan
i	naročit	udarac	groma	nebeskog.	Onda	se	najednom	nađoše	na	rubu
neizbježna	sna	i	zalebdješe	nad	njim,	no	sada	se	pojavi	uljez	koji	se	nije	htio
ni	»maknuti«	od	njih.	Bila	je	to	savjest.	Uhvati	ih	nejasan	strah	da	možda	nisu
pogriješili	što	su	pobjegli.	Onda	pomisliše	na	ukradeno	meso	pa	ih	tek	tada
počeše	razdirati	prave	muke.	Pokušaše	ih	odagnati	podsjećajući	vlastitu
savjest	na	to	da	su	i	ranije	često	znali	krasti	slatkiše	i	jabuke,	no	ona	se	nije
dala	umiriti	tako	slabim	izgovorima.	Najzad	im	se	učini	kako	je	nemogućeizbjeći	tvrdoglavu	činjenicu	da	uzeti	kakav	slatkiš	znači	tek	nešto	»maznuti«,
dok	je	uzeti	slaninu,	šunku	i	slične	dragocjenosti,	prosto	i	naprosto	krađa	–	a	u
Bibliji	postoji	zapovijed	koja	to	zabranjuje.	Stoga	u	sebi	odlučiše	da	se
njihovo	gusarstvo,	koliko	god	ostali	pri	tom	poslu,	više	nikada	neće	okaljati
zločinom	koji	se	naziva	krađom.	Savjest	tada	prihvati	primirje	pa	ovi
neobično	nedosljedni	gusari	mirno	usnuše.Četrnaesto	poglavlje
Kad	se	Tom	ujutro	probudio,	nije	znao	gdje	je.	Sjeo	je,	protrljao	oči	i
pogledao	oko	sebe.	Onda	shvati.	Svitala	je	hladna,	siva	zora,	a	duboka	i
sveobuhvatna	tišina	i	muk	odisali	su	ugodnim	osjećajem	mira	i	spokoja.	Ni
list	se	nije	micao,	nikakva	zvuka	koji	bi	veličanstvenu	prirodu	trgnuo	iz
njezine	uronjenosti	u	sebe	samu.	Po	lišću	i	u	travi	blistale	su	kapljice	rose.
Vatra	je	ležala	zapretana	pod	bijelim	slojem	pepela,	a	tanki	se	plavi	dašak
dima	uzdizao	ravno	uvis.	Joe	i	Huck	još	su	spavali.
Tada	se	daleko	u	šumi	oglasi	ptica,	a	druga	joj	se	odazva.	Uskoro	se	začu
djetlićevo	kuckanje.	Hladno	i	mutno	jutarnje	sivilo	postupno	se	rasvjetljavalo,
a	isto	se	tako	postupno	čulo	sve	više	zvukova	i	život	se	polako	budio.	Čudo
prirode,	stresajući	sa	sebe	san	i	spremajući	se	na	rad,	otkrivalo	se	pred
zamišljenim	dječakom.	Mala	zelena	gusjenica	približi	se	pužući	po	rosnom
listu,	od	vremena	do	vremena	odižući	u	zrak	dvije	trećine	svojega	tijela	i
»njuškajući	oko	sebe«,	a	onda	produžujući	svojim	putem	–	baš	kao	da	nešto
mjeri,	kako	to	Tom	u	sebi	reče.	Gusjenica	mu	se	od	svoje	volje	polako
primicala,	a	on	je	sjedio	kao	da	je	od	kamena	isklesan,	dok	su	mu	nade
naizmjence	rasle	ili	tonule,	već	prema	tome	je	li	se	to	stvorenje	i	dalje	kretalo
u	njegovu	smjeru	ili	pak	pokazivalo	namjeru	da	skrene	nekamo	drugamo,	te
se,	kada	se	gusjenica,	izvivši	tijelo	u	zrak,	još	cijeli	jedan	mučni	trenutak
premišljala	da	bi	se	potom	odlučno	spustila	na	Tomovu	nogu	i	počela	svoje
putovanje	preko	nje,	cijelim	srcem	uzradovao	jer	je	to	značilo	da	će	dobiti
novo	odijelo	–	i	to,	bez	sjenke	sumnje,	kićenu	gusarsku	odoru.	Tada	se,
naizgled	niotkuda,	pojavi	mravlja	povorka	i	krenu	za	raznim	poslovima:	jedan
se	od	mrava	muški	natezao	s	mrtvim	paukom	pet	puta	većim	od	sebe	i	teškom
ga	mukom	vukao	ravno	uz	deblo.	Smeđa	pjegava	božja	ovčica	popela	se	na
vrtoglavu	visinu	jedne	travke,	a	Tom	se	sagnuo	tik	do	nje	i	rekao:	»Šaka-
bako,	šaka-bako,	brzo	kući	sada	leti:	u	plamenu	kuća	ti	je,	a	djeci	ti	oganj
prijeti.«	Bubamara	je	raširila	krila	i	poletjela	da	se	o	tome	pobrine,	što	dječaka
nimalo	ne	iznenadi	jer	je	odavno	znao	koliko	je	ta	bubica	lakovjerna	kada	je
riječ	o	požaru	pa	je	već	u	više	navrata	zloupotrijebio	njezinu	bezazlenost.
Zatim,	ustrajno	valjajući	svoju	kuglu,	naiđe	balegar	te	Tom	dotaknu	i	tostvorenjce,	a	kukac	sklopi	nožice	uz	tijelo	i	učini	se	kao	da	je	mrtav.	Do	toga
su	se	vremena	i	ptice	već	bile	dobrano	razgalamile.	Na	drvo	iznad	Tomove
glave	sletje	jedan	drozd,	sjeverni	raznopojac,	pa	u	veselom	ushitu	stade
izvijati	glasom	oponašajući	tako	svoje	susjede.	Onda	se	poput	blistave	plave
munje	ovamo	obruši	šojka	kreštalica	i	zastade	na	grančici	gotovo	nadomak
dječaku,	naže	glavu	pa	s	neutaživom	znatiželjom	uze	promatrati	neznance.
Siva	vjeverica	i	neki	veliki	stvor	od	lisičjega	roda	doskakutaše	ovamo,
povremeno	sjedajući	na	stražnje	noge	da	se	nagledaju	dječaka	i	nabrbljaju	se	s
njima,	jer	te	divlje	zvjerke	vjerojatno	još	nikada	nisu	bile	vidjele	ljude	pa
teško	da	su	znale	trebaju	li	ih	se	bojati	ili	ne.	Cijela	se	priroda	sada	već	bila
sasvim	razbudila	i	užurbala.	Dugačka	koplja	sunčanog	svjetla	posvuda	su	se
probijala	kroz	gusto	lišće,	a	na	mjesto	zbivanja	bilo	je	dolepršalo	i	nekoliko
leptira.
Tom	probudi	i	drugu	dvojicu	gusara	pa	sva	trojica	odbrzaše	glasno	vičući,
za	časak-dva	se	svukoše	te	su	već	u	idućem	trenu	jurili	jedan	za	drugim	i
uzajamno	se	preskakivali	u	bistrom	plićaku	kraj	bijeloga	pješčanog	spruda.
Nimalo	nisu	žalili	za	malim	selom	što	je	snivalo	u	daljini,	onkraj
veličanstvenoga	vodenog	prostranstva.	Neki	zalutali	riječni	val	ili	blagi	porast
vodostaja	bio	im	je	odnio	splav,	no	njih	je	to	samo	radovalo,	jer	je	njezinim
nestankom	na	neki	način	spaljen	most	između	njih	i	civilizacije.
U	logor	se	vratiše	čudesno	osvježeni,	radosna	srca	i	mrtvi	gladni	te	vatrica
doskora	ponovno	zaplamsa.	Huck	je	u	blizini	bio	pronašao	izvor	bistre,
hladne	vode	pa	dječaci	napraviše	šalice	od	širokoga	hrastova	ili	hikorijeva
lišća,	opazivši	pritom	kako	voda,	zasladi	li	se	ovakvom	šumskom	čarolijom,
može	biti	sasvim	dobar	nadomjestak	za	kavu.	Dok	je	Joe	rezao	slaninu	za
doručak,	Tom	i	Huck	mu	rekoše	da	časak	pričeka	pa	odoše	do	zaljeva	na
riječnoj	obali	koji	je	mnogo	obećavao,	baciše	ondje	udice	i	gotovo	u	isti	tren
bijahu	nagrađeni.	Joea	nije	ni	stigla	uhvatiti	nestrpljivost	prije	no	što	se	oni
vratiše	s	nekoliko	lijepih	grgeča,	dva	bucnja	i	jednim	somićem	–	hranom
dovoljnom	za	cijelu	obitelj.	Ispržiše	ribu	na	slanini	i	začudiše	se	jer	im	se
nikada	ranije	nikakva	riba	nije	činila	tako	ukusnom.	Nisu	znali	da	je
slatkovodna	riba	to	bolja	što,	kada	je	upecamo,	prije	dospije	na	vatru,	a	nije
im	palo	na	pamet	ni	da	se	od	spavanja	pod	vedrim	nebom,	kretanja	na
svježem	zraku	i	kupanja	pripravlja	izvrstan	umak	za	ribu,	uz	glad	kao	glavni
sastojak.
Poslije	doručka	polijegaše	u	hlad,	pa	Huck	popuši	jednu	lulu,	a	onda	svi
pođoše	na	istraživački	pohod	kroz	šumu.	Veselo	su	gazili	preko	natrulih
klada,	kroz	gustu	šikaru,	između	svečanih	šumskih	vladara	po	kojima	su	od
krošnje	do	tla	ispod	njih	visjele	vriježe	poput	kakvih	znakova	kraljevske	časti.Tu	i	tamo	nailazili	su	na	skrivene	kutke	prekrivene	travnatim	sagom	i
ukrašene	cvjetnim	draguljima.
Otkriše	mnoge	stvari	i	oduševiše	se	njima,	ali	ih	ništa	posebno	ne
iznenadi.	Ustanoviše	da	je	otok	oko	tri	milje	dugačak,	a	četvrt	milje	širok	i	da
ga	od	najbliže	obale	dijeli	samo	uzak	tjesnac,	širok	jedva	dvjesto	jardi.	Kupali
su	se	otprilike	svakih	sat	vremena,	tako	da	se,	kada	su	se	vratili	u	logor,	već
bila	približila	i	sredina	poslijepodneva.	Bili	su	previše	gladni	da	bi	se	upuštali
u	pecanje	ribe	pa	zato	svesrdno	navališe	na	hladnu	šunku,	a	potom	legoše	u
hlad	da	malo	popričaju.	No,	razgovor	ubrzo	poče	zapinjati,	a	zatim	i	zamrije.
Mrtvilo,	svečani	ugođaj	što	je	prožimao	šumu	i	osjećaj	samoće	počeše
djelovati	na	raspoloženje	trojice	dječaka.	Skoliše	ih	raznorazne	misli.	Obuze
ih	neodređena	čežnja	koja	ubrzo	poprimi	i	neki	nejasan	oblik	–	to	se	u	njima
budila	čežnja	za	domom.	Čak	je	i	Finn	Krvavoruki	sanjario	o	stepenicama
pred	kućnim	vratima	i	o	praznim	bačvama.	No,	svi	su	se	stidjeli	svoje	slabosti
i	nitko	nije	imao	hrabrosti	da	kaže	o	čemu	misli.
Već	su	neko	vrijeme	dječaci	bili	neodređeno	svjesni	nekoga	čudnovatog
zvuka	u	daljini,	baš	kao	što	čovjek	katkada	čuje	kucanje	sata,	a	da	na	to	i	ne
obraća	pažnju.	No,	sada	taj	tajanstveni	zvuk	postade	izraženiji	i	prisili	ih	da
ga	primijete.	Dječaci	se	trgnuše,	letimice	pogledaše	jedan	drugoga	pa	stadoše
osluškivati.	Najprije	je	vladala	duga,	duboka	i	nepomućena	tišina,	a	zatim	iz
daljine	doprije	dubok,	potmuo	tutanj.
»Što	je	to?«	u	pol	glasa	uskliknu	Joe.
»Ne	znam«,	šaptom	će	Tom.
»Grmljav’na	nije«,	reče	Huck	sa	strahopoštovanjem,	»jerbo
grmljav’na…«
»Čuj!«	reče	Tom.	»Slušajte…	šutite!«
Čekali	su	neko	vrijeme	koje	im	se	učini	kao	vječnost,	a	onda	isti	prigušeni
tutanj	ponovno	uznemiri	svečanu	tišinu.
»Hajde	da	vidimo!«
Skočiše	na	noge	i	požuriše	prema	obali	koja	je	gledala	u	smjeru	njihova
mjesta.	Razmaknuše	grmlje	na	strmini	pa	se,	vireći	kroza	nj,	zagledaše	preko
vode.	Mala	je	parna	skela,	nošena	strujom,	plovila	otprilike	na	milju	nizvodno
od	sela.	Činilo	se	da	joj	je	prostrana	paluba	prepuna	svijeta.	U	blizini	je	skele
plovio	ili	plutao	niz	struju	velik	broj	laganih	čamaca	na	vesla,	no	dječaci	nisu
mogli	razabrati	što	ljudi	u	njima	rade.	Uskoro	veliki	mlaz	bijela	dima	pokulja
s	boka	skele,	a	kada	se	taj	mlaz	rasprši	i	uzdiže	kao	lijeni	oblak,	do	dječakaopet	dopre	zvuk	istoga	onog	potmulog	tutnja.
»Sad	znam!«	uskliknu	Tom.	»Netko	se	utopio!«
»Vala,	jes’«,	reče	Huck.	»Tako	su	rad’li	i	prošlog	lita	kad	se	utopija	Bill
Turner:	ispal’li	su	top	priko	vode,	a	od	tog	oni	ki	se	udavija	ispliva	na
površinu.	A	rade	to	i	tako	da	uzmu	komade	kruva	i	stavu	u	nji’	živu,	pa	i’
metnu	plivat’	i	di	god	se	niki	utopija,	oni	će	otplivat’	pravo	‘namo	i	undi
stat’.«
»Da,	čuo	sam	za	to«.	reče	Joe.	»Pitam	se	zašto	se	to	dešava	s	kruhom.«
»Oh,	nije	tu	kruh	toliko	bitan«,	reče	Tom.	»Izgleda	mi	da	je	važnije	ono
što	se	izgovori	nad	kruhom	prije	nego	što	ga	spuste	u	vodu.«
»Al’	niki	ništo	ne	govori	nad	kruvom«,	reče	Huck.	»Motrija	san	ja	to	i
niki	nije	ništo	reka’.«
»Pa,	to	je	baš	čudno«,	reče	Tom.	»Ali	možda	govore	nešto	u	sebi.
Naravno,	govore	nešto	u	sebi.	Bar	bi	to	svakom	trebalo	biti	jasno.«
Ostala	se	dva	dječaka	složiše	da	ima	smisla	u	tome	što	Tom	govori	jer	se
od	neukoga	komada	kruha,	nepoučena	čarobnim	riječima,	ne	može	očekivati
da	će	se	naročito	pametno	ponašati	kada	mu	se	povjeri	ovako	važan	nalog.
»Ti	bokca,	kako	bi	sad	volio	biti	tamo«,	reče	Joe.
»A	tekar	ja«,	reče	Huck.	»Da’	bi’	sve	na	svitu	samo	da	saznan	ki	se	to
utopija.«
Dječaci	su	još	uvijek	osluškivali	i	motrili.	Odjednom	Tomu	u	glavi
bljesnu	jedna	misao	i	otkri	mu	rješenje	zagonetke	pa	on	uskliknu:
»Dečki,	znam	tko	se	utopio!	Pa	valjda	mi!«
Istoga	se	časa	osjetiše	kao	pravi	junaci.	Ovo	je	bilo	veličanstveno	slavlje!
Njih	trojica	svima	nedostaju,	svi	ih	oplakuju,	zbog	njih	su	se	mnoga	srca
slomila	i	prolijevaju	se	suze,	bude	se	sjećanja	što	optužuju	zbog	krutosti
prema	ubogim,	nestalim	dječacima,	sve	i	svakoga	hvata	beskorisno	kajanje	i
grižnja	savjesti,	a	najbolje	je	od	svega	to	što	sada	čitavo	mjesto	govori	samo	o
njima	kao	pokojnicima	i	što	im	svi	dječaci	zavide	na	toj	blistavoj	slavi.	Bilo	je
to	divno.	Na	kraju	krajeva,	isplatilo	se	otići	u	gusare.
Kad	se	spustio	sumrak,	skela	se	vrati	svojem	uobičajenom	poslu,	a	čamci
nestadoše.	Gusari	pak	okrenuše	prema	logoru.	Nadimali	su	se	od	taštine	zbog
netom	stečene	glasovitosti	i	veličanstvene	uzbune	koju	su	prouzročili.
Naloviše	riba,	pripraviše	večeru	i	pojedoše	je,	a	onda	počeše	nagađati	što	se	u
selu	sada	o	njima	misli	i	govori:	slike	što	su	ih	zamišljali	o	općoj	žalosti	štovlada	zbog	njihova	nestanka	bilo	je	silno	ugodno	promatrati	–	s	njihova
gledišta.	No,	kada	se	nad	njih	nadviše	noćne	sjene,	postupno	prestadoše
brbljati	pa	su	samo	sjedili	zureći	u	vatru,	dok	su	im	misli	očevidno	kojekuda
lutale.	Uzbuđenje	je	sada	već	bilo	minulo	pa	Tom	i	Joe	nisu	mogli	zatomiti
misli	o	nekim	osobama	kod	kuće	koje	u	ovoj	krasnoj	zabavi	ne	uživaju	toliko
kao	njih	dvojica.	Spopadoše	ih	zle	slutnje:	uznemiriše	se	i	osjetiše	se
nesretnima.	Nehotice	im	se	izvi	i	uzdah-dva.	Naskoro	se	Joe	plašljivo	odvaži
na	zaobilazno	»ispipavanje«	u	pogledu	pitanja	o	tome	kako	ostali	gledaju	na
mogući	povratak	u	civilizaciju…	ne	baš	odmah,	ali…
Tom	ga	smrvi	svojim	prezirom!	Huck,	koji	se	do	tada	još	nije	bio
opredijelio,	pristade	uz	Toma,	a	kolebljivac	se	brzo	»opravda«,	sav	sretan	što
se	iz	škripca	izvukao	s	najmanjom	mogućom	ljagom	što	ju	je	na	nj	bacala
kukavička	čežnja	za	domom.	Pobuna	je	za	sada	bila	djelotvorno	ugušena.
Kako	je	noć	dalje	odmicala,	Huck	poče	kunjati	te	ubrzo	zatim	i	zahrka,	a
Joe	odmah	za	njim.	Tom	je	neko	vrijeme	nepomično	ležao	naslonjen	na	lakat
i	napeto	ih	promatrao.	Konačno	se	oprezno	podiže	na	koljena	i	uz	treperave
odsjeve	što	ih	je	bacala	logorska	vatra	poče	tražiti	nešto	u	travi.	Podigao	je	i
pregledao	nekoliko	velikih,	napola	svijenih	komada	tanke	bijele	platanine
kore	te	konačno	izabra	dva	koja	mu	se	učiniše	najzgodnijima.	Zatim	kleknu
kraj	vatre	i	»crvenom	kredom«	s	mukom	napisa	nešto	na	svakome	od	njih.
Jedan	komad	kore	smota	i	stavi	u	džep	svojega	kaputića,	a	drugu	ugura	u
Joeovu	kapu	koju	malo	odmače	od	njezina	vlasnika.	U	tu	kapu	stavi	i
stanovito	đačko	blago	od	gotovo	neprocjenjive	vrijednosti	–	između	ostaloga,
komad	krede,	gumenu	loptu,	tri	udice	i	jednu	od	onakvih	špekula	koje	su
poznate	kao	»prave	pravcate	staklenke«.	Onda	se	na	prstima	oprezno	odšulja
među	drveće,	a	kada	mu	se	učini	da	ga	ona	dvojica	više	ne	mogu	čuti,	smjesta
nadade	u	oštar	trk	prema	pješčanom	sprudu.Petnaesto	poglavlje
Nekoliko	je	časaka	kasnije	Tom	već	bio	u	plićaku	kraj	pješčanog	spruda	i
kroz	vodu	gazio	prema	ilinojskoj	obali.	Voda	mu	je	došla	do	pasa	tek	kada	je
već	bio	stigao	na	pola	puta.	Sada	mu	struja	više	nije	dopuštala	da	dalje	gazi	pa
se	smjelo	bacio	u	rijeku	da	prepliva	preostalih	sto	jardi.	Plivao	je	protiv	struje,
sjekući	je	poprijeko,	ali	ga	je	ona	ipak	vukla	nizvodno	nešto	brže	no	što	je
očekivao.	Uza	sve	to,	konačno	je	stigao	do	obale,	pa	pustio	da	ga	struja	i	dalje
nosi,	sve	dok	nije	naišao	na	plićak	i	izvukao	se	iz	vode.	Stavi	ruku	u	džep	na
kaputiću,	ustanovi	da	je	onaj	komad	kore	još	ondje,	a	onda	udari	kroz	šumu,
usporedo	s	obalom	i	u	odjeći	s	koje	se	cijedila	voda.	Nešto	prije	deset	sati
izađe	na	čistinu	nasuprot	selu	i	vidje	visoku	riječnu	obalu	i	skelu	gdje	leži	u
sjeni	drveća.	Pod	treperavim	je	zvijezdama	sve	mirovalo.	Širom	otvorivši	oči,
on	spuznu	niz	strmu	obalu,	kliznu	u	vodu,	načini	plivajući	tri-četiri	zamaha	i
pope	se	na	laki	čamac	koji	je	bio	privezan	na	krmi	plovila	kao	»čamac	za
spašavanje«.	Zavuče	se	pod	veslačku	klupu	i	stade	čekati,	uzbuđeno	dišući.
Uskoro	zveknu	napuklo	zvono	i	neki	glas	zapovijedi	da	se	»odriješi
užad«.	Časak-dva	kasnije	kljun	se	čamca	visoko	podiže	od	udara	valova	što	ih
je	skela	podizala	za	sobom	i	putovanje	otpoče.	Tom	se	radovao	ovom	uspjehu
jer	je	znao	da	je	to	skeli	posljednji	prelazak	za	tu	noć.	Nakon	dugih	dvanaest
ili	petnaest	minuta	kotači	se	zaustaviše,	Tom	kliznu	preko	ruba	čamca,	zapliva
kroz	tamu	prema	obali	i	izađe	na	suho	pedeset	jardi	nizvodno,	gdje	nije	bilo
opasnosti	da	će	naletjeti	na	kakve	skitnice.
Poletje	kroz	puste	uličice	i	uskoro	se	nađe	pred	stražnjom	ogradom	tetkine
kuće.	Pope	se	preko	nje,	približi	se	»krilu«	i	pogleda	kroz	prozor	dnevne	sobe
u	kojoj	je	gorjelo	svjetlo.	Ondje	su	zajedno	sjedili	i	razgovarali	tetka	Polly,
Sid,	Mary	i	majka	Joea	Harpera.	Bili	su	se	smjestili	uz	postelju,	a	postelja	se
nalazila	između	njih	i	vrata.	Tom	priđe	vratima	i	poče	tiho	povlačiti	zasun,
onda	blago	pritisnu	vrata	i	ona	se	odškrinuše,	a	on	nastavi	oprezno	gurati,
drhteći	svaki	put	kada	bi	škripnula,	sve	dok	ne	prosudi	da	bi	se	četveronoške
mogao	provući	kroz	njih.	Stoga	proturi	glavu	i	poče	oprezno	puzati.
»Zašto	ova	svijeća	tako	treperi?«	upita	tetka	Polly.	Tom	se	požuri.	»Bit	ćeda	su	se	vrata	otvorila.	Pa,	naravno	da	jesu.	Čudnim	stvarima	nikad	kraja.
Side,	daj	ih	zatvori!«
Tom	u	zadnji	čas	nestade	ispod	postelje.	Ležao	je	tamo	neko	vrijeme	i
»ispuhivao	se«,	a	onda	dopuza	tako	blizu	tetki	da	joj	je	gotovo	mogao
dodirnuti	nogu.
»Kao	što	sam	rekla«,	reče	tetka	Polly,	»nije	on	bio	zločest,	nego,	da	tako
kažem,	nekako	nestašan.	Znate,	prevrtljiv	i	lakomislen,	nimalo	poslušniji	od
ždrebeta.	Tom	nije	nikada	ništa	zlo	mislio	i	imao	je	najbolje	srce	koje	je	ikad
postojalo«,	i	ona	zaplaka.
»Baš	je	takav	bio	i	moj	Joe	–	uvijek	pun	vragolija	i	sposoban	za	svaku
ludoriju,	ali	tako	nesebičan	i	mio…	Bože	oslobodi,	kad	pomislim	da	sam	ga
istukla	jer	mi	je	popio	vrhnje,	a	nije	mi	uopće	palo	na	pamet	da	sam	ga	sama
bacila	zato	što	se	pokvarilo,	a	sad	svojeg	jadnog,	nedužnog	dečka	nikad,
nikad,	nikad	više	neću	vidjeti	na	ovom	svijetu!«	I	gospođa	Harper	zajeca	kao
da	će	joj	srce	prepući.
»Nadam	se	da	je	Tomu	dobro	tamo	gdje	je	sad«,	reče	Sid,	»ali	da	je	bio
samo	malo	bolji…«
»Side!«	Premda	ga	nije	mogao	vidjeti,	Tom	nasluti	sijevanje	u	očima	stare
gospođe.	»Neću	ni	riječi	čuti	protiv	mog	Toma,	sad	kad	ga	više	nema.	Bog	će
se	pobrinuti	za	njega,	ne	trebaš	se	ti	o	tome	brinuti,	mladiću.	Oh,	gospođo
Harper,	ne	znam	kako	ću	bez	njega,	ne	znam	kako	ću	bez	njega.	Bio	mi	je
takva	utjeha,	premda	mi	se	zbog	njega	često	kidalo	staro	srce.«
»Bog	dao,	Bog	oduzeo.	Blagoslovljeno	budi	ime	Gospodnje.	Ali	ovo	je
tako	teško,	oh,	tako	teško.	Eto,	baš	prošle	subote	moj	Joe	mi	je	zapalio
praskavu	žabicu	ravno	pod	nosom	i	ja	sam	ga	tresnula	tako	da	se	pružio
koliko	je	dug	i	širok.	Nisam	tada	ni	slutila	kako	će	brzo…	O,	da	se	taj
trenutak	može	vratiti,	ja	bih	ga	sada	zagrlila	i	blagoslovila.«
»Da,	da,	da,	točno	znam	kako	se	osjećate,	gospođo	Harper,	posve	točno
znam	kako	se	osjećate.	Još	jučer	u	podne	moj	Tom	je	našeg	mačka	napojio
Ubibolom	pa	sam	pomislila	da	će	nam	životinja	kuću	prevrnuti.	I	onda	sam,
Bože	mi	prosti,	čvrknula	Toma	napršnjakom	po	glavi.	Jadni	dečko.	Jadni	moj
mrtvi	dečko.	Sada	se	riješio	svih	muka.	A	zadnje	riječi	koje	sam	od	njega	čula
bile	su	prijekor	zbog…«
No,	ta	uspomena	bijaše	previše	bolna	za	staru	gospođu	i	posve	je	slomi.
Sada	je	već	i	sam	Tom	cmizdrio,	i	to	više	iz	sažaljenja	nad	samim	sobom
negoli	zbog	drugih.	Čuo	je	kako	Mary	plače	i	od	vremena	do	vremena
ubacuje	poneku	lijepu	riječ	o	njemu.	Već	je	i	sam	o	sebi	počinjao	mislitiljepše	no	ikada	prije.	Ipak,	tetkin	ga	je	teški	jad	dovoljno	dirnuo	da	poželi
iskočiti	ispod	postelje	i	pričiniti	joj	time	silnu	radost	–	a	usto	se	i
veličanstvena	teatralnost	takva	postupka	činila	njegovoj	naravi	osobito
privlačnom,	ali	se	svlada	i	ostade	mirno	ležati.
Slušao	je	i	dalje	pa	je	po	raznim	sitnicama	razabrao	kako	se	isprva
nagađalo	da	su	se	dječaci	utopili	na	kupanju,	a	onda	se	otkrilo	da	je	nestala
mala	splav.	Zatim	su	neki	dječaci	rekli	da	su	nestali	dečki	obećavali	kako	će
se	u	selu	uskoro	»nešto	čuti«,	a	mudre	glave	»zbrojile	dva	i	dva«	i	zaključile
da	su	dečki	otplovili	na	toj	splavi	pa	će	se	uskoro	pojaviti	malo	niže	u	prvom
susjednom	gradiću.	No,	oko	podneva	su	splav	pronašli	nasukanu	na
misurijskoj	obali	pet-šest	milja	nizvodno	od	sela	pa	je	nade	nestalo:	bilo	je
sigurno	da	su	se	utopili,	inače	bi	ih	glad	do	mraka,	ako	ne	i	prije,	bila
potjerala	kući.	Vjerovalo	se	da	je	traganje	za	tijelima	uzaludan	napor,	i	to
naprosto	zato	što	su	se	dječaci	zacijelo	utopili	nasred	tjesnaca,	jer	bi	se	inače,
kao	dobri	plivači,	domogli	obale.	Danas	je	srijeda	uvečer	pa	ako	se	tijela	ne
nađu	do	nedjelje,	napustit	će	se	svaka	nada	i	istoga	će	se	prijepodneva	održati
zadušnice.	Tom	uzdrhta.
Jecajući,	gospođa	Harper	svima	zaželje	laku	noć	i	okrenu	se	da	pođe.	No,
onda	dvije	ucviljene	žene,	prepustivši	se	zajedničkom	porivu,	padoše	jedna
drugoj	u	naručje	i	pošteno	se	isplakaše	uzajamno	se	tješeći,	a	onda	se
rastadoše.	Kada	je	Sidu	i	Mary	poželjela	laku	noć,	tetka	je	Polly	bila	mnogo
nježnija	no	što	joj	je	bio	običaj,	pa	čak	i	Sid	malo	šmrcnu,	a	Mary	ode	plačući
iz	sveg	srca.
Tetka	Polly	kleknu	i	poče	se	moliti	za	Toma	tako	dirljivo,	tako	usrdno	i	s
takvom	neizmjernom	ljubavlju	u	riječima	i	u	staračkom	drhtavom	glasu	da	se
dječak	opet	stao	gušiti	u	suzama,	još	davno	prije	no	što	je	ona	završila
molitvu.
I	nakon	što	je	tetka	otišla	u	postelju,	Tom	se	još	dugo	nije	smio	ni	maknuti
jer	je	ona	od	vremena	do	vremena	bolno	ječala,	nemirno	se	prevrtala	i	bacala
amo-tamo.	Konačno	se	umiri	pa	bi	u	snu	samo	povremeno	zastenjala.	Tada	se
dječak	iskrade,	postupno	se	uspravi	pored	postelje,	rukom	zakloni	svjetlo
svijeće,	stade	iznad	tetke	i	zagleda	se	u	nju.	Srce	se	ispuni	sažaljenjem	prema
njoj.	Izvadi	iz	džepa	komad	platanine	kore	i	stavi	ga	kraj	svijeće,	no	tada	mu
nešto	pade	na	pamet	pa	neodlučno	zastade.	Od	sretnoga	rješenja	do	kojeg	je
došao	ozari	mu	se	lice	i	on	žurno	strpa	koru	natrag	u	džep.	Zatim	se	naže	nad
tetku	i	poljubi	joj	uvele	usne	pa	se	smjesta	išulja	iz	sobe	zasunuvši	vrata	za
sobom.
Do	riječnog	se	pristaništa	probi	natrag	istim	putem,	ne	nađe	ondje	nikoga,hrabro	zakorači	na	skelu	jer	je	znao	da	je	prazna,	izuzevši	stražara	koji	je
redovito	odlazio	na	spavanje	i	spavao	kao	zaklan.	Tom	odveza	čamac	na
krmi,	skliznu	u	njega	te	doskora	oprezno	zavesla	uzvodno.	Kada	je	dospio	na
jednu	milju	iznad	sela,	poče	veslati	ukoso	preko	rijeke	upinjući	se	iz	petnih
žila.	Spretno	pristade	na	suprotnoj	obali	jer	je	to	za	njega	bila	svakidašnja
malenkost.	Rado	bi	bio	i	zaplijenio	čamac,	uz	tumačenje	da	ga	je	moguće
držati	za	lađu	pa,	prema	tome,	i	za	punovaljani	gusarski	plijen,	ali	je	znao	da
bi	se	za	čamcem	posvuda	tragalo	pa	bi	tako	i	on	i	njegovi	prijatelji	na	kraju
mogli	biti	otkriveni.	Stoga	se	iskrca	i	zađe	u	šumu.
Sjede	i	dugo	otpočinu	mučeći	se	da	za	to	vrijeme	ostane	budan,	a	onda	se
umorno	podiže	da	prijeđe	posljednji	dio	puta.	Noć	je	bila	na	izmaku,	a	još
prije	no	što	se	našao	nasuprot	otočnom	sprudu,	već	se	posve	razdanilo.	Opet
otpočinu,	sve	dok	sunce	nije	dobrano	odskočilo	i	pozlatilo	veliku	rijeku
svojim	sjajem,	a	onda	se	baci	u	vodu.	Malo	kasnije,	zastade,	onako	mokar,	na
rubu	logora	i	ču	Joea	gdje	govori:
»Ne,	Tom	ti	je	pouzdan	kao	nitko,	Huck.	Vratit	će	se	on.	Neće	pobjeći.
Zna	on	da	bi	to	bila	sramota	za	gusara,	a	i	preponosan	je	za	nešto	takvo.
Sigurno	je	nešto	smislio,	samo	da	mi	je	znati	što!«
»Nu,	ovo	što	je	ostavija,	to	je	na	svaki	način	naše,	a?«
»Gotovo	tako,	Huck,	ali	ne	još.	U	poruci	piše	da	će	biti	naše	ako	se	on	ne
vrati	do	doručka.«
»I	vratio	se!«	uskliknu	Tom,	iskoristivši	ovaj	trenutak	za	sjajan	dramski
dojam,	pa	dostojanstveno	zakorači	u	logor.
Bogat	doručak	od	slanine	i	ribe	bi	ubrzo	pripravljen	te	dječaci	prionuše	uz
jelo,	a	Tom	im	usput	ispripovjedi	(i	uljepša)	svoje	pustolovine.	Kada	je
završio	s	pripovijedanjem,	junačka	družina	nije	znala	što	će	sa	sobom	od
hvalisavosti	i	taštine.	Zatim	se	Tom	povuče	u	neki	sjenoviti	kutak	da	odspava
do	podneva,	a	ostala	se	dvojica	gusara	spremiše	na	pecanje	i	istraživanje.Šesnaesto	poglavlje
Poslije	ručka	cijela	družba	pođe	na	sprud	u	potragu	za	kornjačinim	jajima.
Obilazili	su	uokolo	zabadajući	štapove	u	pijesak,	a	kada	bi	naišli	na	kakvo
mekano	mjesto,	kleknuli	bi	i	stali	kopati	rukama.	Katkada	bi	iz	jedne	rupe
izvadili	i	po	pedeset-šezdeset	jaja.	Bile	su	to	savršeno	oble	bijele	stvarce,
mrvicu	manje	od	običnog	oraha.	Te	su	večeri	imali	izvrsnu	gozbu	od	jaja
prženih	na	oko,	a	onda	još	jednu	u	petak	ujutro.
Nakon	doručka	zabavljali	su	se	na	sprudu	vičući,	poskakujući	i
neprekidno	hvatajući	jedan	drugoga	te	zbacujući	usput	odjeću	sa	sebe,	sve
dok	nisu	ostali	posve	goli,	a	onda	nastaviše	izvoditi	ludorije	daleko	od	plitke
vode	kraj	spruda,	boreći	se	sa	snažnom	strujom	koja	bi	im	od	vremena	do
vremena	povukla	noge	i	time	znatno	povećavala	zabavu.	Povremeno	bi	stali	u
krug	i	dlanovima	prskali	vodu	jedan	drugome	u	lice,	postupno	se
približavajući	jedan	drugome	i	okrećući	glavu	u	stranu	da	izbjegnu	zagušno
prskanje	vode,	a	naposljetku	bi	se	pograbili	i	hrvali,	sve	dok	netko	od	njih	ne
bi	nadjačao	i	zagnjurio	drugoga,	a	onda	bi	sva	trojica	završila	pod	vodom	u
klupku	bijelih	nogu	i	ruku	pa	opet	izronili	pušući,	pljujući,	smijući	se	i
hvatajući	zrak	–	sve	u	isti	mah.
Kada	bi	se	dobro	izmorili,	istrčali	bi	iz	vode	i	izvalili	se	na	suhi,	vrući
pijesak,	ležali	ondje	i	zasipavali	se	njime,	a	onda	to	prekinuli	i	opet	odjurili	u
vodu	da	ondje	ponove	raniju	igru.	Konačno	im	pade	na	pamet	da	njihova	gola
koža	izgleda	baš	kao	kakav	»triko»u	boji	puti	pa	u	pijesku	narisaše	krug	i	tako
načiniše	cirkus	–	i	to	čak	s	tri	klauna,	jer	nijedan	nije	tu	najslavniju	ulogu	htio
prepustiti	kome	drugom.
Zatim	se	prihvatiše	špekula	pa	su	se	igrali	gađanja	»sa	zemlje«,	»iz
kruga«	i	»za	ozbiljno«,	sve	dok	im	i	ta	zabava	ne	dojadi.
11
	Onda	se	Joe	i	Huck
još	jednom	okupaše,	no	Tom	se	ne	usudi	poći	za	njima	jer	je	upravo	u	tom
času	otkrio	da	je,	zbacujući	hlače,	s	gležnja	zbacio	i	nisku	načinjenu	od
čegrtaljki	zmije	čegrtuše	pa	se	čudio	kako	mu	je	bez	zaštite	te	misteriozne
amajlije.	tako	dugo	uspjelo	izbjeći	grč.	Nije	se	usuđivao	ući	u	vodu	dok	je
nije	našao,	a	dotle	su	se	druga	dvojica	umorila	i	spremila	da	malo	otpočinu.Postupno	se	raziđoše	svaki	na	svoju	stranu,	»raspekmeziše	se«	i	čeznutljivo
zagledaše	prema	selu	koje	je	s	druge	strane	široke	rijeke	drijemalo	na	suncu.
Tom	se	zateče	kako	nožnim	palcem	u	pijesku	ispisuje	Becky,	izbrisa	to	i
naljuti	se	na	sebe	zbog	vlastite	slabosti.	No,	unatoč	tomu,	opet	ispisa	to	ime:
nije	tomu	mogao	odoljeti.	Izbrisa	ga	još	jednom,	a	onda	se	riješi	daljnje
napasti	tako	što	pozva	onu	drugu	dvojicu	i	pridruži	im	se.
No,	Joe	je	bio	do	te	mjere	klonuo	duhom	da	mu	gotovo	nije	bilo	spasa.
Toliko	je	čeznuo	za	domom	da	je	jedva	podnosio	taj	jad.	Suze	samo	što	mu
nisu	potekle.	A	i	Hucka	je	bila	uhvatila	sjeta.	Tom	je	bio	snužden,	ali	se	trsio
da	to	ne	pokaže.	Čuvao	je	tajnu	i	još	je	nije	bio	spreman	odati,	ali	je	znao	da
će	je,	ako	ta	buntovna	potištenost	još	malo	potraje,	morati	otkriti	pa	reče,
tobože	pokazujući	veliku	razdraganost:
»Dečki,	kladim	se	da	je	na	ovom	otoku	već	bilo	gusara.	Mi	ćemo	ga	opet
pretražiti.	Ovdje	negdje	sigurno	postoji	zakopano	blago.	Čujte,	što	biste	rekli
da	slučajno	nabasate	na	trulu	škrinju	punu	zlata	i	srebra?«
No,	njegove	riječi	izazvaše	samo	mlak	zanos	koji	izblijedje	bez	ikakva
odgovora.	Tom	ih	pokuša	namamiti	na	još	jedan	ili	dva	pothvata,	ali	mu	i	ti
pokušaji	propadoše.	Bio	je	to	bezizgledan	trud.	Joe	je	sjedio	čeprkajući
štapom	po	pijesku	i	doimajući	se	veoma	smrknuto.	Konačno	reče:
»Dečki,	hajde	da	prekinemo	s	ovim.	Ja	bih	kući.	Ovdje	je	tako	pusto.«
»Oh,	nemoj,	Joe,	proći	će	tebe	to	neraspoloženje«,	reče	Tom.	»Samo	se
sjeti	kako	je	ovo	dobro	mjesto	za	pecanje.«
»Nije	me	briga	za	pecanje.	Hoću	kući.«
»Ali,	Joe,	nigdje	se	ne	može	tako	dobro	kupati	kao	ovdje.«
»Što	će	mi	kupanje?	Nekako	mi	se	i	ne	da	kupati	kad	mi	to	nitko	ne	brani.
Ja	ozbiljno	idem	kući.«
»Oh,	koješta!	Derište!	Sve	mi	izgleda	da	bi	ti	htio	k	svojoj	mamici.«
»Da,	hoću	se	vratiti	mami	–	baš	kao	što	bi	i	ti	htio,	samo	da	imaš	mamu.
Nisam	ništa	veće	derište	nego	ti.«	I	Joe	malo	zašmrca.
»Dobro,	pustit	ćemo	cmizdravca	da	ide	kući	k	mami,	je	li	tako,	Huck?
Jadan	mali	–	ne	može	bez	mamice!	Pa,	dobro.	Tebi	se	ovdje	sviđa,	je	li,
Huck?	Nas	dvojica	ćemo	ostati,	a?«
Huck	reče:	»A-ha«,	i	to	prilično	nevoljko.
»Dok	sam	živ,	s	vama	više	neću	razgovarati«,	reče	Joe	ustajući.	»Tako	da
znate!«	Zlovoljno	se	udalji	i	poče	se	oblačiti.»Vrlo	važno!«	reče	Tom.	»Nitko	te	i	ne	treba.	Idi	kući	pa	neka	ti	se	smiju.
Ma,	krasan	si	mi	ti	gusar.	Huck	i	ja	nismo	cmizdravci.	Nas	dvojica	ćemo
ostati,	je	li,	Huck?	A	on	neka	ide	ako	baš	hoće.	Izgleda	mi	da	ćemo	se
vjerojatno	snaći	i	bez	njega.«
Međutim,	Tomu	uza	sve	to	nije	bilo	lako	i	uznemirio	se	videći	da	se	Joe	i
dalje	prkosno	oblači,	a	obeshrabrio	se	vidjevši	kako	i	Huck	čeznutljivo	gleda
Joeove	pripreme	i	ustrajava	u	nekakvoj	zloslutnoj	šutnji.	Uskoro	Joe,	bez
ijedne	oproštajne	riječi,	poče	gaziti	kroz	vodu	prema	ilinojskoj	obali.	Tomu
klonu	srce	i	on	pogleda	prema	Hucku.	Huck	ne	izdrža	njegov	pogled,	već
obori	oči.	Onda	reče:
»Tome,	i	ja	bi’	iša’	odavlen.	Ovdi	se	sve	već	pritvor’lo	u	samu	čamot’nju,
a	sad	će	bit’	još	i	gore.	‘Ajmo	i	mi,	Tome.«
»Ja	ne	idem.	Vas	dvojica	možete	ići	ako	hoćete.	Ja	bome	ostajem.«
»Tome,	odo’	ja.«
»Dobro,	idi	–	tko	te	drži?«
Huck	počne	skupljati	razbacanu	odjeću	pa	reče:
»Tome,	volija	bi	kad	bi	i	ti	poša’.	Razmisli	još	jedared.	Nas	dva	ćemo	te
čekat’	na	obali.«
»E,onda	ćete	se	vraški	načekati,	tek	toliko	da	znate.
Huck	žalosno	krenu,	a	Tom	ostade	gledati	za	njim,	u	srcu	mučen	žarkom
željom	da	odbaci	ponos	te	i	sam	pođe.	Nadao	se	da	će	ona	dvojica	stati,	no
oni	su	polako	gazili	sve	dalje.	Iznenada	mu	sinu	da	je	sve	oko	njega	postalo
vrlo	pusto	i	tiho.	Po	posljednji	se	put	uhvatio	u	koštac	s	ponosom,	a	onda
poletje	za	drugovima	vičući:
»Čekajte!	Čekajte!	Moram	vam	nešto	reći!«
Oni	odmah	stadoše	i	osvrnuše	se.	Stigavši	do	mjesta	na	kojem	su	se	njih
dvojica	zaustavila,	Tom	im	poče	otkrivati	svoju	tajnu,	a	oni	su	ga	zlovoljno
slušali,	sve	dok	konačno	ne	shvatiše	ono	»glavno«	na	što	je	ciljao.	Tada	s
odobravanjem	ispustiše	ratnički	poklič	i	rekoše	kako	je	to	»sjajno!«,	kao	i	to
kako,	da	im	je	to	odmah	rekao,	ne	bi	bili	ni	krenuli.	On	se	uvjerljivo
opravdavao,	ali	je	pravi	razlog	bio	u	tome	što	se	bojao	da	ih	čak	ni	ta	tajna
neće	predugo	zadržati	pa	ju	je	odlučio	sačuvati	kao	posljednji	mamac.
Dječaci	se	veselo	vratiše	i	opet	se	s	voljom	prihvatiše	ranijih	igara,	cijelo
vrijeme	brbljajući	o	Tomovoj	izvanrednoj	zamisli	i	diveći	se	njezinoj
nadahnutosti.	Nakon	slasnog	obroka	od	jaja	i	ribe,	Tom	reče	da	bi	sada	volionaučiti	pušiti.	I	Joeu	se	svidje	ta	namjera	pa	reče	da	bi	i	on	htio	pokušati.	Tako
Huck	napravi	lule	i	napuni	ih.	Dvojica	početnika	ranije	nikada	nisu	pušila
ništa	osim	cigara	napravljenih	od	vinova	lišća,	a	one	su	»peckale«	jezik	i
nipošto	se	nisu	računale	kao	muževno	pušenje.
Ispružiše	se	i	osloniše	na	laktove	pa	oprezno	i	s	nepovjerenjem	povukoše
prvi	dim.	Bio	je	odvratna	okusa	i	malo	im	se	povraćalo,	ali	je	Tom	rekao:
»Pa,	to	je	baš	lako!	Da	sam	znao	da	je	sve	u	ovome,	odavno	bih
propušio.«
»I	ja«,	reče	Joe.	»Ništa	naročito.«
»Zbilja,	toliko	puta	sam	gledao	ljude	kako	puše	i	mislio	kako	bih	rado	da	i
ja	to	mogu,	a	nisam	nikad	ni	pomislio	da	zapravo	i	mogu«,	reče	Tom.
»Baš	je	tako	bilo	i	sa	mnom,	je	li	Huck?	Pa,	Huck,	ti	si	me	čuo	kad	sam	to
govorio!	Evo,	neka	ti	Huck	kaže.«
»Jes’	bome,	još	kol’ko	puta«,	potvrdi	Huck.
»A	tek	ja!«	reče	Tom.	»O,	stotinu	puta.	Jednom	dolje	kod	klaonice.	Sjećaš
se,	Huck?	Kad	sam	to	rekao,	tamo	su	bili	i	Bob	Tanner,	Johnny	Miller	i	Jeff
Thatcher.	Pa,	Huck,	valjda	se	sjećaš	da	sam	to	govorio?«
»Jesi,	vala«,	reče	Huck.	»Bilo	je	to	oni	dan	nakon	šta	san	ja	izgubija	pravu
bilu	kamenku.	Ne,	još	jedan	dan	ran’je.«
»Eto,	što	sam	ti	rekao?«	reče	Tom.	»Huck	se	sjeća.«
»Vjerujem	da	bih	cijeli	dan	mogao	pušiti	lulu«,	reče	Joe.	»Uopće	mi	nije
mučno.«
»Nije	ni	meni«,	reče	Tom.	»I	ja	bih	mogao	pušiti	cijeli	dan.	Ali	se	kladim
da	Jeff	Thatcher	ne	bi.«
»Jeff	Thatcher!	Pa,	on	bi	se	srušio	da	samo	dvaput	povuče.	Samo	da
jednom	pokuša,	vidio	bi	on	svoje.«
»Još	kako!	A	Johnny	Miller	–	baš	bih	volio	jednom	vidjeti	Johnnyja
Millera	da	puši	lulu.«
»Oh,	a	ja	misliš	da	ne	bih?«	reče	Joe.	»Ma,	kladim	se	da	Johnnyju	Milleru
to	uopće	ne	bi	išlo,	baš	kao	ni	bilo	što	drugo.	Njega	bi	sredilo	već	i	da	samo
omiriše	dim.«
»Bome	je	tako,	Joe.	Čuj	–	što	bih	volio	da	nas	dečki	sada	vide!«
»I	ja.«»Čujte,	dečki,	nećemo	o	ovome	nikome	ništa	govoriti.	Pa,	kad	jednom	oni
budu	u	blizini,	ja	ću	prići	k	tebi	i	reći:	‘Joe,	imaš	lulu?	Baš	bih	malo	zapalio’,
a	ti	ćeš	reći,	onako	nehajno,	kao	da	to	nije	ništa,	reći	ćeš:	‘Da,	imam	onu	staru
lulu	i	još	jednu,	ali	mi	duhan	nije	baš	dobar.’	A	ja	ću	reći:	‘Oh,	nema	veze,
samo	ako	je	dosta	jak.’	Onda	ćeš	ti	izvaditi	lule	pa	ćemo	nas	dvojica	mirno
zapaliti,	a	oni	će	samo	zinuti	od	čuda.«
»Ti	bokca,	Tome,	što	će	to	biti	veselo.	Volio	bih	da	to	može	sada	biti!«
»I	ja	isto!	A	tek	kad	im	kažemo	da	smo	pušiti	naučili	na	gusarenju,	kako
će	im	samo	biti	žao	što	i	oni	nisu	bili	s	nama!«
»Oh,	i	meni	tako	izgleda,	čak	bih	se	i	okladio	u	to.«
Ovako	je	tekao	razgovor,	ali	je	doskora	počeo	ponešto	zapinjati	i	postao
nepovezan.	Stanke	su	postajale	sve	duže,	a	izbacivanje	je	pljuvačke	čudesno
učestalo.	Svaka	se	pora	na	Tomovim	i	Joeovim	obrazima	pretvorila	u	prepuno
vrelo	te	su	njih	dvojica	jedva	stizali	dovoljno	brzo	izbacivati	vodu	iz	podruma
ispod	jezika	da	spriječe	poplavu,	a	usprkos	svim	naporima,	nešto	im	se	sline
slijevalo	u	grlo	i	svaki	ih	čas	tjeralo	na	povraćanje.	Oba	su	dječaka	sada	već
bila	jako	problijedjela,	a	lica	im	izgledala	jadno.	Joeu	lula	ispade	iz	mlitavih
prstiju,	a	nakon	toga	se	isto	desi	i	Tomu.	Oba	su	izvora	bjesomučno	tekla,	a
obje	su	sisaljke	crple	iz	sve	snage.	Joe	nemoćno	reče:
»Izgubio	sam	nož.	Idem	ga	potražiti.«
A	Tom	dodade	drhtavih	usana	i	zastajkujući	u	govoru:
»Ja	ću	ti	pomoći.	Ti	pođi	onim	putem,	a	ja	ću	tražiti	oko	izvora.	Ne,	Huck,
ti	ne	moraš	s	nama	–	već	ćemo	ga	mi	naći.«
Tako	je	Huck	ponovno	sjeo	i	čekao	sat	vremena.	Onda	mu	postade
dosadno	pa	krenu	u	potragu	za	svojim	drugovima.	Nađe	ih	u	šumi,	svakoga	na
svojoj	strani,	obojicu	vrlo	blijede	i	obojicu	u	čvrstom	snu.	No,	po	nekim
sitnicama	zaključi	da	su	se,	ako	su	i	imali	kakvih	nevolja,	toga	i	riješili.
Toga	dana	za	večerom	nisu	baš	bili	razgovorljivi.	Djelovali	su	postiđeno,
a	kad	je	Huck	nakon	obroka	sebi	napunio	lulu	i	spremao	se	isto	napraviti	i	za
njih,	odbiše	rekavši	da	se	ne	osjećaju	baš	najbolje	–	pokvarili	su	želudac
nečim	što	su	pojeli	za	ručak.
Oko	ponoći,	Joe	se	probudi	i	zovnu	ostalu	dvojicu.	U	zraku	je	ležala	teška
sparina	koja	je	naviještala	oluju.	Dječaci	se	šćućuriše	jedan	uz	drugog	i
potražiše	prijateljsko	utočište	kraj	vatre,	unatoč	sparnom	zraku	i	njegovoj
sumornoj,	nepomičnoj	toplini	koja	ih	je	gušila.	Sjedili	su	mirno,	u	napetom
iščekivanju.	Svečani	je	muk	i	dalje	vladao.	Crna	je	tmina	bila	progutala	sveizvan	domašaja	svjetlosti	vatre.	Ubrzo	sijevnu	drhtavi	blijesak	koji	na
trenutak	nejasno	osvijetli	lišće,	a	zatim	nestade.	Domalo	sijevnu	i	drugi,	malo
jači.	Zatim	još	jedan.	Onda	kroz	šumsko	granje	s	uzdahom	prođe	slabašan
jecaj,	a	dječaci	na	obrazu	osjetiše	kratkotrajan	dašak	i	protrnuše	od	pomisli	da
je	to	kraj	njih	prohujao	duh	noćni.	Nastupi	stanka,	a	onda	sablasna	munja
pretvori	noć	u	dan	i	u	njezinu	se	sjaju	ukaza,	zasebno	i	jasno,	svaka,	pa	i
najmanja	vlat	trave	što	im	je	rasla	oko	nogu.	Ukazaše	se	isto	tako	i	tri	blijeda,
preplašena	lica.	Duboka	orljava	groma	dovalja	se	i	grunu	s	nebesa,	a	onda	se
izgubi	u	daljini	poput	potmule	tutnjave.	Proletje	zapuh	ledena	zraka,	od	čega
sve	lišće	zašušta,	a	pahuljasti	se	pepeo	oko	vatre	poput	snijega	rasprši	na	sve
strane.	Još	jednom	nemilosrdno	blještavilo	rasvijetli	šumu	i	u	isti	se	tren
prolomi	prasak,	a	dječacima	se	učini	da	se	od	njega	kidaju	vrhovi	drveća
ravno	iznad	njihovih	glava.	U	neprozirnoj	tmini	koja	je	nakon	toga	zavladala
pribiše	se	od	straha	jedan	uz	drugoga.	Po	lišću	jednolično	zabubnja	nekoliko
krupnih	kapi	kiše.
»Dečki,	brzo!	Idemo	u	šator!«	uzviknu	Tom.
Jurnuše	spotičući	se	u	mraku	o	korijenje	i	vriježe,	a	ni	dvojica	od	njih	ne
potrčaše	u	istom	smjeru.	Bijesna	je	vjetrušina	hučala	kroz	drveće,	nagoneći	u
stenjanje	sve	na	što	bi	naišla.	Jedna	je	munja	za	drugom	zasljepljivala	oči,
jedna	orljava	groma	za	drugom	zaglušivala	uši.	Onda	pljusnu	kiša	kao	iz
kabla,	a	stade	se	podizati	i	vihor,	šibajući	u	zapusima	njome	po	tlu.	Dječaci	su
se	uzajamno	dozivali,	no	huk	vjetra	i	tutnjava	gromova	potpuno	im	zaglušiše
glasove.	Konačno	ipak	jedan	po	jedan	dovrludaše	do	šatora	i	skloniše	se	u	nj,
promrzli,	preplašeni	i	mokri	do	kože:	bili	su,	međutim,	sretni	što	nisu	sami	u
nevolji.	Razgovarati	nisu	mogli	–	toliko	je	staro	jedro	bijesno	udaralo,	čak	da
su	i	uspjeli	nadjačati	ostalu	buku.	Oluja	je	sve	više	mahnitala	pa	se	jedro
uskoro	otrže	sa	svojih	vezova	i	odletje	lepećući	na	vjetru.	Dječaci	se	uhvatiše
za	ruke	i	pobjegoše,	uz	mnogo	padova	i	masnica,	u	zaklon	velikog	hrasta	koji
je	rastao	na	obali	rijeke.	Bitka	je	sada	bila	u	punom	jeku.	Pod	neprekidnim
požarom	munja	što	je	plamtio	na	nebesima	sve	se	na	zemlji	ocrtavalo	oštro
kao	izrezano	i	u	nezasjenjenoj	jasnoći:	povijeno	drveće,	uzburkana	rijeka
bijela	od	pjene,	brizgavo	prštanje	vodene	izmaglice,	nejasni	obrisi	strme	obale
na	drugoj	strani	rijeke	što	se	nazirala	kroz	rastrgane	oblake	i	iskošenu	kišnu
koprenu.	Svaki	bi	čas	neko	divovsko	stablo	klonulo	u	borbi	i	srušilo	se	kršeći
mlađe	raslinje.	Neumorna	orljava	gromova	sada	je	parala	uši	prodornim	i
oštrim,	neopisivo	užasnim	praskom.	Oluja	doseže	vrhunac	u	još	neviđenom
naletu	te	se	činilo	da	je	kadra	rastrgati	otok	na	komadiće,	spaliti	ga,	potopiti
ga	sve	do	vrhova	drveća,	otpuhati	ga	i	zaglušiti	svakoga	živog	stvora	na
njemu,	i	to	sve	u	isti	mah.	Teško	je	mladim	lutalicama	bilo	provesti	ovu	noćna	otvorenom.
No,	borba	se	napokon	završi	i	sile	se	prirode	stadoše	povlačiti	uz	sve	tiše
prijetnje	i	gunđanje	te	ponovno	zavlada	mir.	Dječaci	se	vratiše	u	logor,
dobrano	ustrašeni,	no	ondje	ustanoviše	kako	ipak	imaju	razloga	da	budu	sretni
i	presretni:	naime,	veliku	je	platanu	što	je	pružala	zaklon	njihovu	ležaju,
munja	bila	uništila	i	spalila,	a	oni	su	u	času	te	nesreće	bili	daleko	odatle.
Sve	je	u	logoru	bilo	preplavljeno,	pa	i	logorska	vatra.	Njih	su	trojica	bili
tek	nepromišljeni	dječaci,	kao	i	svi	dječaci	njihovih	godina,	te	uopće	nisu	bili
zaštitili	vatru	od	kiše.	Bio	je	to	itekakav	razlog	da	se	zabrinu	jer	su	bili
pošteno	pokisli	i	promrzli.	Na	sav	glas	udariše	u	kuknjavu,	no	onda	otkriše	da
je	vatra	odozdo	bila	toliko	duboko	nagorjela	veliku	kladu	kraj	koje	su	je	bili
naložili	(ondje	gdje	se	klada	krivila	prema	gore	i	odvajala	se	od	zemlje)	da	je
onoliko	žara	koliko	bi	otprilike	stalo	na	dlan,	izbjeglo	vlazi.	Strpljivo	su	je
poticali,	sve	dok	iverjem	i	korom	drveća	koju	su	našli	ispod	zaštićenih	klada
ne	navedoše	vatru	na	to	da	se	ponovno	rasplamsa.	Onda	stadoše	na	nju
gomilati	suho	granje,	sve	dok	se	huktavi	oganj	ponovno	ne	razgorje	i	njima
opet	postade	lako	pri	duši.	Osušiše	kuhanu	šunku	i	pogostiše	se,	a	nakon	toga
sjedoše	uz	vatru	te	uzeše	raspredati	o	svojoj	ponoćnoj	pustolovini	i	slaviti	je
sve	do	jutra,	jer	nigdje	uokolo	ionako	nije	bilo	suha	mjesta	na	kojem	bi	se
moglo	spavati.
Kada	se	ujutro	prikralo	sunce	i	zasjalo	odozgor	na	njih,	dječake	svlada
pospanost	te	odoše	do	pješčanog	spruda	da	malo	odspavaju.	Domalo	sunce
pripeče	pa	se	nevoljko	prihvatiše	spravljanja	doručka.	Nakon	jela	osjećali	su
se	kiselo	i	ukočeno,	a	i	opet	ih	je	pomalo	uhvatila	čežnja	za	domom.	Tom
opazi	znakove	takva	raspoloženja	pa	uze	razveseljavati	gusare	što	je	bolje
znao	i	umio.	No,	njima	nije	bilo	ni	do	špekula,	ni	do	cirkusa,	ni	do	kupanja,
baš	kao	i	ni	do	čega	drugog.	Podsjeti	ih	na	zajedničku	veliku	tajnu	i	potaknu	u
njima	tračak	razdraganosti	pa	ih,	dok	se	ona	još	nije	izgubila,	uspje	pridobiti
za	novu	zabavu.	Neko	će	vrijeme	prekinuti	s	gusarenjem	pa	će	za	promjenu
biti	Indijanci.	Ta	ih	zamisao	privuče	te	ne	potraja	dugo,	a	oni	su	se	već	svukli
i	od	glave	do	pete	išarali	prugama	od	crna	blata	tako	da	su	izgledali	kao	zebre
–	sva	su	trojica,	dakako,	bili	poglavice	–	a	onda	se	razletješe	po	šumi	da
napadnu	kakvo	englesko	naselje.
Naskoro	se	podijeliše	na	tri	neprijateljska	plemena,	pa	su	uz	strašne	bojne
pokliče	napadali	jedan	drugoga	iz	zasjede,	uzajamno	se	ubijali	i	skalpirali	kao
da	ih	ima	na	tisuće.	Bio	je	to	krvav,	pa	prema	tome	i	krajnje	ugodan	dan.
Sastaše	se	u	logoru	u	vrijeme	večere,	gladni	i	sretni.	No,	sada	se	pojavi
jedna	poteškoća	–	zaraćeni	Indijanci	ne	mogu	jedni	s	drugima	lomiti	pogačuako	najprije	ne	sklope	mir,	a	to	je	jednostavno	nemoguće	ako	se	najprije	ne
popuši	lula	mira.	Za	neki	drugi	način	nisu	bili	nikada	čuli.	Dvojica	među
našim	urođenicima	gotovo	zažališe	što	više	nisu	gusari.	Druge	im,	međutim,
nije	bilo	pa	s	onoliko	prividnog	veselja	koliko	su	ga	mogli	u	sebi	skupiti,
zatražiše	lulu	te	stadoše	redom	iz	nje	povlačiti	dimove,	baš	onako	kako
dolikuje.
I	gle,	bi	im	drago	što	su	postali	divljaci	jer	su	iz	toga	izvukli	neku	korist:
ustanoviše	kako	sada	već	mogu	pomalo	pušiti,	a	da	ne	moraju	odmah	krenuti
u	potragu	za	izgubljenim	nožem.	Nije	im	bilo	toliko	mučno	da	im	ozbiljno
pozlije	pa	nije	bilo	vjerojatno	da	će	ovu	izvanrednu	priliku	propustiti	iz	pukog
nehaja.	Ne,	nakon	večere	počeše	oprezno	vježbati,	i	to	s	poprilično	dobrim
uspjehom,	pa	tako	cijelu	večer	provedoše	likujući.	Zbog	novostečene	su
vještine	bili	ponosniji	i	sretniji	nego	da	su	mogli	odrati	kožu	i	skinuti	skalp
pripadnicima	svih	Šest	plemena.
12
	Ostavit	ćemo	ih	sada	da	puše,	brbljaju	i
hvastaju	se	jer	nam	za	sada	više	nisu	potrebni.Sedamnaesto	poglavlje
Toga	istog	mirnog	subotnjeg	poslijepodneva	u	njihovu	mjestancetu,
međutim,	nije	bilo	veselo.	Harperovi	i	obitelj	tetke	Polly	bili	su	se	zavili	u
crninu	uz	veliku	žalost	i	mnogo	suza.	Neobična	se	tišina	bila	nadvila	nad	selo,
iako	je,	ruku	na	srce,	ondje	i	inače	bilo	dovoljno	tiho.	Mještani	su	rastreseno
išli	za	svojim	poslovima,	malo	su	govorili	i	često	uzdisali.	Subotnji	dan,	inače
predviđen	za	odmor,	djeci	je	bio	samo	na	teret.	Nisu	imala	volje	za	uobičajene
zabave	pa	su	uskoro	i	odustala	od	njih.
Becky	Thatcher,	ophrvana	sjetom,	vukla	se	poslijepodne	pustim	školskim
dvorištem,	ne	nalazeći	ondje	nikakve	utjehe.	Pritom	je	razgovarala	sama	sa
sobom:
»Oh,	da	bar	sad	imam	onu	njegovu	mjedenu	kuglu!	Nemam	ništa	što	bi
me	sjećalo	na	njega«,	i	suspregnu	tihi	jecaj.
Uskoro	stade	i	reče	u	sebi:
»To	je	točno	ovdje	bilo.	O,	da	se	to	može	ponoviti,	ne	bih	mu	više	ono
rekla,	ne	bih	–ni	za	što	na	svijetu.	Ali	njega	sad	nema	i	ja	ga	više	nikad,	nikad,
nikad	neću	vidjeti.«
Ta	je	pomisao	slomi	i	ona	odluta	dalje,	a	suze	joj	se	same	kotrljale	niz
obraze.	Onda	naiđe	poprilična	skupina	dječaka	i	djevojčica,	sve	Tomovi	i
Joeovi	drugovi	u	igri:	zaustaviše	se	gledajući	preko	ograde	od	kolja	i
smjernim	glasom	razgovarajući	o	tome	kako	je	Tom	svojevremeno	napravio
ovo	ili	ono,	kada	su	ga	zadnji	put	vidjeli	te	kako	je	Joe	rekao	ovu	i	onu
nevažnu	sitnicu	(u	kojoj	se	već	onda	krilo	jezivo	proročanstvo,	kako	se	to
sada	jasno	vidi!),	a	svaki	je	govornik	pokazivao	točno	mjesto	na	kojem	je	tada
stajao	koji	od	dvojice	nestalih	dječaka	pa	onda	dodavao	nešto	poput:	»A	ja
sam	stajao	baš	ovako	–	kao	što	sad	stojim,	a	ti	kao	da	si	on	–	bio	sam	mu
ovako	blizu	–	a	on	se	nasmijao,	baš	ovako	–	a	onda,	nekako,	kao	da	me	jeza
prošla	–	nešto	grozno,	znaš	–	i	uopće	nisam	shvaćao	što	to	znači,	naravno,	ali
sad	mi	je	sve	jasno!«
Onda	nastade	prepirka	o	tome	tko	je	pokojne	dječake	posljednji	vidio	živepa	su	mnogi	svojatali	tu	žalosnu	čast	i	nudili	dokaze	popraćene	više	ili	manje
iskrivljenim	svjedočanstvima.	Kada	je	konačno	zaključeno	tko	je	zaista
posljednji	vidio	pokojnike	i	s	njima	posljednji	razmijenio	nekoliko	riječi,	ti
sretnici	zadobiše	nekakvu	svetu	važnost,	a	svi	su	ostali	blenuli	u	njih	i
zavidjeli	im.	Neki	jadničak	koji	nije	našao	ništa	drugo	čime	bi	se	mogao
pohvaliti,	reče,	prilično	se	očevidno	ponoseći	tom	uspomenom:
»E,	pa,	mene	je	Tom	Sawyer	jednom	izmlatio.«
No,	to	i	nije	bila	neka	naročita	ponuda.	Većina	je	dječaka	mogla
spomenuti	to	isto	pa	se	time	ovoj	časti	snižavala	cijena.	Družba	se	otklati
dalje,	glasom	punim	strahopoštovanja	oživljavajući	sjećanja	na	nestale
junake.
Kada	sutradan	prijepodne	završi	nastava	u	nedjeljnoj	školi,	zvono,
umjesto	da	zvoni	na	uobičajen	način,	poče	zvoniti	za	mrtve.	Bila	je	to	veoma
tiha	nedjelja,	a	žalosni	se	zvuk	dobro	slagao	sa	sjetnim	mukom	što	se	bio
nadvio	nad	prirodu.	Mještani	su	se	počinjali	okupljati,	zastajkujući	časkom	u
predvorju	da	se	šaptom	malo	porazgovore	o	tužnom	događaju.	No,	u	crkvi
nitko	nije	šaptao	i	tišinu	je	prekidalo	samo	sumorno	šuštanje	kakve	haljine
kada	bi	koja	žena	zauzimala	svoje	mjesto	u	klupi.	Nitko	se	nije	sjećao	da	je
crkvica	ikada	ranije	bila	tako	puna.	Napokon	nastade	stanka	puna	napetosti,
šutnja	puna	iščekivanja,	a	onda	uđe	tetka	Polly	u	Sidovoj	i	Marynoj	pratnji,	te
za	njima	obitelj	Harper,	svi	u	dubokoj	crnini,	pa	svi	župljani,	a	s	njima	i	stari
svećenik,	s	puno	poštovanja	ustadoše	i	ostadoše	na	nogama,	sve	dok	žalobnici
ne	posjedaše	u	prvu	klupu.	Tada	opet	uslijedi	sveopća	tišina,	na	mahove
prekidana	prigušenim	jecajima,	a	potom	svećenik	raširi	ruke	i	poče	moliti.	Bi
otpjevana	ganutljiva	crkvena	pjesma	i	uslijedi	propovijed	nadahnuta
biblijskom	rečenicom:	»Ja	sam	uskrsnuće	i	život.«
U	nastavku	bogoslužja	svećenik	iznese	tako	slikovit	opis	kreposti,
umiljatog	ponašanja	i	rijetke	darovitosti	nestalih	dječaka	te	se	svaka	duša,
misleći	da	ih	prepoznaje	u	tom	prikazu,	žacnula	sjećajući	se	kako	je	prije
uvijek	bila	ustrajno	slijepa	prema	njima	i	kako	je	u	jadnim	dječacima	ustrajno
viđala	samo	pogreške	i	mane.	Svećenik	isto	tako	ispriča	mnoge	dirljive	zgode
iz	života	malih	pokojnika	koje	osvijetliše	njihovu	umilnu	i	velikodušnu	narav,
pa	svi	stadoše	uviđati	koliko	su	ti	događaji	bili	uzvišeni	i	lijepi	te	se	s
dubokom	žalošću	sjetiše	da	su	se	njima,	u	vrijeme	kada	su	se	zbivali,	činili
kao	pravi	pravcati	nitkovluci	koji	zaslužuju	da	budu	kažnjeni	bičem	od	sirove
goveđe	kože.	Što	se	dirljiva	priča	više	nastavljala,	župljane	je	obuzimalo	sve
jače	i	jače	ganuće,	dok	naposljetku	cijeli	skup	ne	zarida	i	u	zboru	se	bolnih
jecaja	ne	pridruži	ucviljenim	žalobnicima,	a	i	sam	svećenik	dade	mahaosjećajima	i	zaplaka	na	propovjedaonici.
Na	galeriji	se	ču	neki	šušanj	koji	nitko	ne	zamijeti,	a	trenutak	kasnije
zaškripaše	crkvena	vrata.	Svećenik	podiže	suzne	oči	iznad	maramice	i	zastade
kao	okamenjen!	Najprije	jedan,	pa	onda	drugi	par	očiju	krenu	za
svećenikovim	pogledom,	a	onda,	svi	župljani	ustadoše	kao	jedan	i	zagledaše
se	u	trojicu	mrtvih	dječaka	koji	su	koračali	prolazom	između	klupa.	Tom	na
čelu,	za	njim	Joe,	a	na	kraju	se	stidljivo	vukao	Huck,	poput	kakve	hrpe
ovješenih	dronjaka.	Njih	su	se	trojica	krila	na	napuštenoj	galeriji	slušajući
vlastito	posmrtno	slovo.
Tetka	Polly,	Mary	i	Harperovi	baciše	se	oko	vrata	uskrslim	dječacima,
obasuše	ih	poljupcima	upućujući	ujedno	Svevišnjemu	izljeve	zahvalnosti,	dok
je	jadni	Huck	stajao	zbunjen	i	u	neprilici,	ne	znajući	točno	što	da	napravi	ili
kamo	da	se	sakrije	pred	tolikim	neprijaznim	očima.	Pokoleba	se	i	već	htjede
šmugnuti	kadli	ga	Tom	uhvati	za	ruku	i	reče:
»Tetko	Polly,	ovo	nije	u	redu.	Ljudi	bi	se	trebali	radovati	i	tome	što	vide
Hucka.«
»I	bit	će	tako.	Ja	se	radujem	što	ga	vidim,	to	jadno	siroče	bez	majke!«
Jedino	je	pažnja	puna	ljubavi	kojom	ga	je	obasula,	mogla	u	Hucku	izazvati
još	veću	nelagodu	od	one	koju	je	do	tada	osjećao.
Nenadano	svećenik	povika	iz	sveg	glasa:	»Hval’te	Boga	od	kog	je
blagoslov	svaki	–	pjevajte!	–	i	to	iz	punog	srca!
I	zapjevaše.	Slavodobitno	se	zaori	napjev	Stari	Stoti,	a	dok	su	se	od	njega
tresle	krovne	grede,	gusar	Tom	Sawyer	gledao	je	na	zavidnu	mladež,	u	dnu
srca	priznajući	samome	sebi	da	mu	je	ovo	najsretniji	trenutak	u	životu.
13
Hrleći	iz	crkve,	»nasamareni«	su	župljani	govorili	kako	bi	gotovo	pristali
da	ih	netko	opet	ovako	izvrgne	ruglu	samo	da	još	jednom	mogu	čuti	gdje	se
ovako	pjeva	Stari	Stoti.
Toga	je	dana	Tom	izvukao	više	udaraca	i	poljubaca	–	ovisno	o	promjeni
raspoloženja	tetke	Polly	–	no	što	bi	ih	ranije	zaslužio	u	godini	dana,	a	da
pritom	ni	sam	nije	zapravo	znao	što	od	toga	dvoga	u	većoj	mjeri	izražava
zahvalnost	prema	Bogu	i	ljubav	prema	njemu	samome.Osamnaesto	poglavlje
To	je	bila	ona	Tomova	velika	tajna	–	naum	da	se	zajedno	sa	svojom
gusarskom	subraćom	vrati	kući	i	prisustvuje	vlastitim	zadušnicama.	U
subotnje	su	predvečerje	na	nekoj	kladi	doveslali	do	misurijske	obale	i	iskrcali
se	pet	ili	šest	milja	nizvodno	od	sela,	u	šumi	na	rubu	mjesta	spavali	gotovo	do
svitanja,	a	onda	se	sporednim	prolazima	i	uličicama	odšuljali	do	crkve	i	ondje
na	galeriji	još	malo	odspavali	usred	nabacane	hrpe	polomljenih	klupa.
U	ponedjeljak	ujutro,	za	doručkom,	tetka	Polly	i	Mary	bile	su	vrlo	nježne
prema	Tomu	i	ispunjavale	mu	svaku	želju,	a	svi	su	govorili	više	no	inače.	U
toku	razgovora	reče	tetka	Polly:
»Dobro,	Tome,	ne	kažem	da	nije	bila	krasna	šala	držati	sve	nas	gotovo
tjedan	dana	na	mukama	tako	da	se	vas	trojica	zabavite,	ali	nisi	morao	biti	baš
tako	tvrdog	srca	pa	i	mene	pustiti	da	tako	patim.	Ako	si	mogao	preploviti
ovamo	na	kladi	da	stigneš	na	vlastite	zadušnice,	mogao	si	i	prije	prijeći	rijeku
i	nekako	mi	dati	do	znanja	da	nisi	mrtav,	nego	si	samo	pobjegao.«
»Da,	Tome,	mogao	si	to	učiniti«,	reče	Mary,	»i	vjerujem	da	bi	ti	to	i
napravio	samo	da	si	se	toga	sjetio.«
»Napravio	bi	to,	Tome?«	upita	tetka	Polly,	a	lice	joj	čeznutljivo	zasja.
»Reci,	da	si	se	toga	sjetio,	bi	li	doista	tako	napravio?«
»Ja…	ovaj…	ne	znam.	To	bi	sve	pokvarilo.«
»Tome,	nadala	sam	se	da	me	bar	toliko	voliš«,	reče	tetka	Polly	potištenim
glasom	koji	dječaka	silno	uznemiri.	»Da	ti	je	bilo	dovoljno	stalo	da	misliš	o
tome,	već	bi	i	to	bilo	nešto,	čak	da	to	i	nisi	napravio.«
»Hajde,	tetice,	nije	to	nikakvo	zlo«,	zauze	se	za	njega	Mary,	»to	je	samo
Tomova	smušenost	–	uvijek	je	u	takvoj	žurbi	da	se	nikad	ničega	ne	sjeti.«
»Tim	žalosnije.	Sid	bi	se	sjetio.	Sid	bi	to	i	napravio.	Tome,	jednog	dana,
kad	bude	prekasno,	sjetit	ćeš	se	ovoga	i	zažaliti	što	ti	je	bilo	premalo	stalo	do
mene,	a	to	bi	te	tako	malo	stajalo.«
»Ali,	tetice,	pa	ti	znaš	da	mi	je	stalo	do	tebe«,	reče	Tom.»Otkud	da	ja	to	znam	kad	mi	to	nikad	ne	pokazuješ!«
»Sad	mi	je	žao	što	se	nisam	sjetio«,	Tom	će	pokajničkim	glasom,	»ali	sam
te	zato	sanjao.	Pa	i	to	je	nešto,	je	li?«
»Nije	mnogo	–	i	mačke	sanjaju	–	ali	bolje	išta	nego	ništa.	Što	si	sanjao?«
»Eto,	u	srijedu	navečer	sam	sanjao	da	ti	sjediš	ovdje	kraj	kreveta,	Sid	je
sjedio	pored	drvene	škrinje,	a	Mary	kraj	njega.«
»Pa,	tako	je	i	bilo.	Uvijek	tako	sjedimo.	Raduje	me	što	su	se	bar	tvoji
snovi	toliko	pomučili	oko	nas.«
»A	sanjao	sam	i	da	je	ovdje	bila	majka	Joea	Harpera.«
»Pa	i	bila	je	ovdje!	Jesi	li	još	nešto	sanjao?«
»O,	mnogo	toga,	ali	mi	je	sad	sve	tako	nejasno.«
»Dobro,	hajde,	bar	se	pokušaj	sjetiti!«
»Nekako	mi	se	čini	kao	da	je	vjetar…	da	je	vjetar	puhnuo	u…u…«
»Potrudi	se,	Tome!	Vjetar	je	doista	puhnuo	u	nešto.	Hajde	dalje!«
Tom	je	prstima	pritiskao	čelo	naprežući	se	cijelu	minutu,	a	onda	rekao:
»Imam	ga!	Sad	ga	imam!	Puhnuo	je	u	svijeću!«
»Bože,	smiluj	nam	se!	Nastavi,	Tome,	nastavi!«
»Čini	mi	se	da	si	rekla:	‘Gle,	bit	će	da	su	se	vrata…’«
»Nastavi,	Tome!«
»Samo	trenutak,	pusti	me	da	razmislim…	samo	trenutak.	Oh,	da…	rekla
si	kako	ti	se	čini	da	su	se	vrata	otvorila.«
»Dabogda	ne	sjedila	ovdje	ako	to	nisam	i	rekla!	Sjećaš	se,	Mary?
Nastavi!«
»A	onda…	a	onda…	pa,	nisam	baš	sasvim	siguran,	ali	mi	se	čini	kao	da	si
rekla	Sidu	da…	da…«
»No?	No?	Što	sam	mu	rekla	da	napravi,	Tome?	Što	sam	mu	rekla?«
»Rekla	si	mu…	rekla	si	mu…	Oh,	rekla	si	mu	da	ih	zatvori.«
»Ma,	za	ime	svega!	Nikad	u	životu	nisam	čula	ovako	nešto!	Meni	neka
više	nitko	ne	priča	da	u	snovima	nema	ničega.	Iz	ovih	stopa	idem	to	ispričati
Sereny	Harper.	Voljela	bih	vidjeti	kako	će	joj	u	ovom	pomoći	ono	njezino
mudrovanje	o	praznovjerju.	Nastavi,	Tome!«»Oh,	sad	mi	već	sve	postaje	jasno	kao	dan.	Onda	si	rekla	da	nisam
zločest,	nego	samo	nestašan	i	lakomislen	te	da	nisam	ništa	poslušniji	od…
od…	Mislim	da	si	rekla	‘od	ždrebeta’	ili	nešto	slično.«
»Tako	je	i	bilo!	Za	Boga	miloga!	Nastavi,	Tome!«
»A	onda	si	počela	plakati.«
»I	jesam.	Jesam.	I	to	mi	nije	bilo	prvi	put,	nije.	A	onda…«
»Onda	je	i	gospođa	Harper	počela	plakati	i	rekla	da	je	i	Joe	isto	takav	i
požalila	je	što	ga	je	izmlatila	zato	što	je	dirao	vrhnje	koje	je	zapravo	ona	sama
bacila…«
»Tome!	To	je	Duh	Sveti	bio	sišao	na	tebe!	Postao	si	vidovit	–	eto,	to	se
desilo!	Tako	ti	Boga,	nastavi	Tome!«
»Onda	je	Sid	rekao…	rekao	je…«
»Mislim	da	ja	ništa	nisam	rekao«,	reče	Sid.
»Jesi,	Side,	rekao	si	»,	reče	Mary.
»Začepite	vas	dvoje	i	pustite	Toma	da	nastavi!	Što	je	Sid	rekao,	Tome?«
»Rekao	je…	mislim	da	je	rekao	kako	se	nada	da	je	meni	dobro	tamo	kamo
sam	otišao,	ali	da	sam	bio	samo	malo	bolji…«
»Gle,	čujete	li	vi	ovo?	To	su	točno	njegove	riječi!«
»A	ti	si	mu	rekla	da	zašuti.«
»Bome,	jesam!	Mora	da	je	tu	bio	neki	anđeo.	Tu	je	negdje	bio	anđeo!«
»Onda	je	gospođa	Harper	pričala	o	tome	kako	je	nju	Joe	preplašio
praskavom	žabicom,	a	ti	si	govorila	o	Peteru	i	Ubibolu…«
»Živa	istina,	baš	kao	što	ja	ovdje	stojim!«
»I	još	ste	nadugo	i	naširoko	pričali	o	tome	kako	ste	zbog	nas	pretraživali
dno	rijeke	i	da	će	u	nedjelju	biti	zadušnice,	a	onda	ste	se	ti	i	gospođa	Harper
zagrlile	i	plakale	i	ona	je	otišla.«
»Baš	tako!	Baš	tako,	dabogda	ne	sjedila	na	ovom	mjestu	ako	nije	baš	tako
bilo.	Tome,	ne	bi	to	točnije	mogao	ispričati	ni	da	si	nas	vidio!	A	što	je	onda
bilo?	Nastavi,	Tome!«
»Onda,	mislim	da	si	se	molila	za	mene	–	vidio	sam	te	i	čuo	svaku	tvoju
riječ.	Legla	si	u	krevet,	a	meni	je	bilo	tako	žao	zbog	tebe	da	sam	uzeo	komad
platanine	kore	i	na	njemu	napisao:	‘Nismo	mrtvi	–	samo	smo	otišli	u	gusare’,stavio	sam	ga	na	stol	kraj	svijeće,	a	tada…	izgledala	si	tako	draga,	dok	si	tu
ležala	i	spavala,	da	mislim	da	sam	ti	prišao,	sagnuo	se	i	poljubio	te	u	usta.«
»Zbilja,	Tome,	zbilja?	Zbog	ovoga	ti	sve	opraštam!«	Pa	steže	dječaka	u
tako	čvrst	zagrljaj	da	se	Tom	sam	sebi	učini	kao	najgora	ništarija.
»Bilo	je	to	jako	lijepo	od	tebe,	premda	je	bilo	samo	–	u	snu«,	razmišljao	je
Sid	na	sav	glas.
»Šuti,	Side!	Čovjek	i	u	snu	radi	isto	što	bi	radio	i	na	javi.	Evo	ti	velika
jabuka	milamka	koju	sam	čuvala	za	tebe,	Tome,	ako	se	ikada	vratiš…
14
	A	sad
–	hajde	u	školu.	Zahvaljujem	Bogu	dragome	i	našem	nebeskom	Ocu	što	mi	te
vratio,	njemu	koji	je	tako	strpljiv	i	milosrdan	prema	onima	koji	vjeruju	u
njega	i	drže	njegovu	riječ,	iako	samo	nebo	zna	da	ja	to	nisam	zaslužila.	Ali
kad	bi	on	samo	zaslužnima	davao	svoj	blagoslov	i	pružao	ruku	da	ih	provede
kroz	tegobe,	malo	bi	se	njih	smiješilo	na	ovome	svijetu	ili	bi	ikada	našli	svoj
mir	u	Gospodu	kada	nastupi	vječna	noć.	Hajde,	Side,	Mary	i	Tome,	idite,	već
ste	me	dovoljno	zadržali.«
Djeca	pođoše	u	školu,	a	stara	gospođa	u	posjet	gospođi	Harper	da	njezinu
trezvenom	gledanju	suprotstavi	Tomov	čudesni	san.	Sid	je	bio	toliko	pametan
da	glasno	ne	izrazi	misao	koja	mu	je	pri	izlasku	iz	kuće	bila	na	pameti,	a
glasila	je	ovako:	»Prilično	prozirno	–	tako	dugačak	san,	a	bez	ijedne	greške!«
Kakav	li	je	Tom	tek	sada	postao	junak!	Nije	skakutao	i	đipao,	nego	je
koračao	dostojanstveno	se	kočopereći,	kako	i	dolikuje	gusaru	koji	je	svjestan
toga	da	se	sve	oči	u	njega	upiru.	A	zaista	je	tako	i	bilo.	Nastojao	se	pretvarati
da	ne	vidi	poglede	i	da	ne	čuje	primjedbe	kojima	je	bio	popraćen	njegov
prolazak,	ali	se	njima	zapravo	hranio	i	opijao.	Dječaci	manji	od	njega
trčkarali	su	mu	za	petama,	isto	toliko	ponosni	što	se	mogu	pokazati	uz	njega	i
što	ih	on	trpi	uza	se	kao	da	je	Tom	bubnjar	na	čelu	kakve	povorke	ili	slon	koji
putujući	zvjerinjak	predvodi	pri	ulasku	u	kakvo	mjesto.	Njegovi	su	se	pak
vršnjaci	pričinjali	kao	da	i	ne	znaju	da	je	bio	otišao	od	kuće,	ali	su	se	svejedno
izjedali	od	zavisti.	Bili	bi	sve	dali	za	njegovu	tamnu,	od	sunca	preplanulu
kožu	i	blistavu	glasovitost,	a	Tom	se	ne	bi	bio	rastao	ni	od	jednoga	ni	od
drugoga,	čak	ni	za	cijeli	cirkus.
U	školi	su	se	djeca	toliko	zanosila	njime	i	Joeom,	a	njihove	ih	oči
obasipale	tako	rječitim	divljenjem,	da	su	oba	naša	junaka	doskora
nepodnošljivo	visoko	»digla	nos«.	Željnim	su	slušateljima	pripovijedali	o
svojim	pustolovinama	–	no,	samo	bi	započeli	jer,	uz	maštu	koja	je	neprestano
iznalazila	novu	građu,	nije	bilo	vjerojatno	da	bi	u	svojem	pripovijedanju	ikada
mogli	doći	do	kraja.	A	kada	su	konačno	izvadili	i	lule	pa	se	ushodalibezbrižno	odbijajući	dimove,	njihova	je	slava	dosegla	vrhunac.
Tom	zaključi	da	će	sada	moći	izdržati	i	bez	Becky	Thatcher.	Slava	je
dostatna.	Živjet	će	za	slavu.	Sada,	kada	se	istaknuo,	možda	će	ona	poželjeti	da
se	»pomire«.	Pa,	neka	pokuša	–	vidjet	će	ona	da	i	on	može	biti	isto	toliko
ravnodušan	kao	i	neki	drugi	ljudi.	Uskoro	se	Becky	pojavila,	a	Tom	se
pretvarao	da	je	ne	vidi.	Udaljio	se	i	prišao	skupini	dječaka	i	djevojčica	pa
počeo	s	njima	razgovarati.	Ubrzo	opazi	da	ona	veselo	skakuće	amo-tamo,
zažarena	lica	i	nemirnih	očiju,	pretvarajući	se	da	je	zaokupljena	samo	igrom
lovice	sa	školskim	drugaricama	i	vrišteći	od	smijeha	kad	koju	od	njih	uhvati,
ali	je	primijetio	i	da	ih	uvijek	lovi	u	njegovoj	blizini	te	da	u	takvoj	prilici	baca
stidljive	poglede	prema	njemu.	To	je	pak	samo	godilo	opakoj	taštini	u	njemu
pa	je	Becky,	umjesto	da	ga	pridobije,	postigla	tek	to	da	njemu	još	jače
»poraste	perje«,	štoviše,	da	još	revnije	izbjegava	pokazati	kako	zna	da	je	ona
negdje	u	njegovoj	blizini.	Uskoro	je	prestala	zbijati	vragolije	i	stala	se
neodlučno	vrzmati	naokolo,	jednom	ili	dvaput	uzdahnuvši	te	potajice	i
čeznutljivo	bacajući	letimične	poglede	prema	Tomu.	Tada	opazi	da	Tom	sada
više	razgovara	s	Amy	Lawrence	nego	s	bilo	kim	drugim.	Osjeti	oštru	bol	te	se
odmah	smete	i	zbuni.	Pokuša	se	udaljiti,	ali	je	umjesto	toga	vlastite	izdajničke
noge	odvedoše	do	one	skupine.	S	hinjenom	se	živahnošću	obrati	djevojčici
koja	je	stajala	gotovo	kraj	Tomova	lakta:
»Hej,	Mary	Austin!	Sram	te	bilo,	zašto	nisi	bila	u	nedjeljnoj	školi?«
»Bila	sam.	Nisi	me	vidjela?«
»Pa,	ne.	Bila	si?	Gdje	si	sjedila?«
»Bila	sam	u	razredu	gospođice	Peters,	tamo	gdje	uvijek	sjedim.	Ja	sam
tebe	vidjela.«
»Ma,	je	li?	Zbilja	je	čudno	što	te	nisam	vidjela.	Htjela	sam	ti	reći	za	izlet.«
»O,	izvrsno.	Tko	će	ga	prirediti?«
»Moja	mama	će	ga	prirediti	za	mene.«
»Oh,	baš	krasno.	Nadam	se	da	će	i	mene	pozvati.«
»Naravno	da	hoće.	Taj	izlet	priređuje	radi	mene.	Pozvat	će	sve	koje	joj	ja
kažem	da	pozove,	a	ja	ću	joj	reći	za	tebe.«
»Vrlo	lijepo	od	tebe.	Kada	će	to	biti?«
»Uskoro.	Možda	za	vrijeme	školskog	raspusta.«
»O,	ala	će	to	biti	zabavno.	Hoćeš	li	pozvati	sve	cure	i	dečke?«»Da,	sve	svoje	prijatelje…	ili	one	koji	to	žele	biti«,	i	ona	opet	kriomice
baci	pogled	na	Toma,	no	on	je	i	dalje	razgovarao	s	Amy	Lawrence	pričajući
joj	o	strašnoj	oluji	na	otoku	i	o	tome	kako	je	munja	rascijepila	veliko
platanino	stablo	»pretvorivši	ga	u	triješće«,	dok	je	on	»stajao	na	svega	tri
stope	od	njega«.
»Oh,	mogu	li	i	ja	doći?«	upita	Gracie	Miller.
»Možeš.«
»A	ja?«	reče	Sally	Rogers.
»Možeš.«
»I	ja?«	pitala	je	Susy	Harper.	»I	Joe?«
»Možete.«
I	tako	redom,	plješćući	rukama	od	veselja,	sve	dok	svi	iz	skupine,	osim
Toma	i	Amy,	nisu	izmolili	poziv.	Onda	se	Tom	hladnokrvno	udalji	i	povede
Amy	sa	sobom,	nastavljajući	s	njome	razgovor.	Becky	zadrhtaše	usne	i	suze
joj	navriješe	na	oči,	ali	ona	te	znakove	slabosti	prikri	usiljenom	veselošću	i
nastavi	brbljati,	samo	što	joj	sada	više	ništa	nije	značio	ni	izlet	ni	ma	što
drugo.	Čim	joj	se	pružila	prilika,	udalji	se	i	sakri	te	se,	kako	to	kažu
pripadnice	njezina	spola,	»dobro	isplaka«.	Nakon	toga	je,	zlovoljna	i
povrijeđena	u	svojem	ponosu,	sjedila	u	školskoj	klupi	sve	do	zvona,	a	onda
ustade	s	osvetoljubivim	blijeskom	u	očima	i	zabacivši	dugačke	pletenice,	reče
sama	sebi	da	zna	što	će	učiniti.
Za	vrijeme	odmora	Tom,	samozadovoljno	likujući,	nastavi	očijukati	s
Amy.	Neprestano	se	motao	uokolo	ne	bi	li	našao	Becky	i	mučio	je	tom
svojom	predstavom.	Konačno	je	ugleda,	ali	mu	tu	sva	živahnost	najednom
splasnu.	Becky	se	bila	udobno	smjestila	na	klupici	iza	školske	zgrade	i
razgledavala	neku	slikovnicu	u	društvu	Alfreda	Templea	–	bili	su	se	toliko
zadubili	u	knjigu,	a	glave	im,	onako	nadvijene	nad	njom,	bile	tako	blizu	jedna
drugoj	te	se	činilo	kako	ništa	drugo	na	ovome	svijetu	i	ne	vide.	Užarena
ljubomora	poteče	Tomovim	žilama.	Poče	mrziti	sam	sebe	što	je	odbacio
priliku	za	izmirenje	koju	mu	je	bila	pružila	Becky.	Nazva	sam	sebe	budalom	i
svim	pogrdnim	imenima	kojih	se	mogao	sjetiti.	Dođe	mu	da	zaplače	od
bijesa.	Amy	je,	šećući	uz	njega,	i	dalje	sretno	čavrljala	jer	joj	je	srce	pjevalo,
no	Tomu	se	bio	svezao	jezik.	Nije	slušao	što	mu	ona	govori	pa	je,	kad	god	bi
zastala	očekujući	njegov	odgovor,	mogao	samo	nespretno	izmucati	da	se	s
njom	slaže,	što	bi	isto	toliko	često	izrekao	u	pravom	koliko	i	u	krivom
trenutku.	Svejednako	ga	je	nešto	neprestano	tjeralo	iza	školske	zgrade	da
vlastite	oči	muči	mrskim	prizorom	koji	se	tamo	odigravao.	Nije	mogao	tomeodoljeti.	I	dovodilo	ga	je	do	bijesa	što	vidi,	kao	što	mu	se	činilo,	kako	Becky
Thatcher	uopće	i	ne	primjećuje	da	on	postoji	među	živima.	No,	ona	ga	je	bila
itekako	opazila	i	shvatila	da	dobiva	bitku	pa	joj	je	bilo	drago	da	sada	i	on
malo	pati	kao	što	je	i	ona	ranije	patila.
Amyno	je	sretno	klepetanje	postajalo	nesnosno.	Tom	je	spominjao
poslove	koji	ga	čekaju,	stvari	koje	mora	napraviti,	a	vrijeme	leti.	No,	uzalud	–
djevojčica	je	i	dalje	cvrkutala.	Tom	pomisli:	»O,	vrag	je	odnio,	zar	je	se	nikad
neću	riješiti?«	Konačno	se	zbilja	morao	pobrinuti	za	spomenute	poslove	–	a
ona	je	bezazleno	rekla	da	će	biti	»tu	negdje«	kada	nastava	završi.	On	na	to
naglo	ode	mrzeći	je	zbog	toga	što	je	rekla.
»Bilo	tko	drugi!«	mislio	je	Tom	škrgućući	zubima.	»Bilo	koji	dečko	iz
našeg	mjesta,	samo	ne	taj	pametnjaković	iz	Saint	Louisa	koji	misli	da	se	jako
otmjeno	oblači	i	da	je	od	posebnog	roda.	O,	u	redu	stvar,	gospodine,	izmlatio
sam	te	prvog	dana	kad	si	ugledao	ovo	mjesto,	a	izmlatit	ću	te	i	opet.	Samo
čekaj	dok	te	dohvatim.	Ma,	ja	ću	te…«
I	on	stade	izvoditi	nekakve	kretnje	kao	da	mlati	dječaka	kojeg	je	zamišljao
pred	sobom	–	bubetao	je	šakama	zrak,	udarao	nogama	i	kopao	protivniku	oči.
»’Oćeš	još,	a?	Dosta	ti	je,	je	l’da?	To	će	ti	biti	dobra	škola!«	I	tako	se	tobožnja
tučnjava	završi	na	njegovo	zadovoljstvo.
Tom	u	podne	pobježe	kući.	Niti	mu	je	savjest	više	mogla	podnositi
Amynu	zahvalnu	sreću	niti	ljubomora	podnositi	onaj	drugi	jad.	Becky	je
nastavila	razgledanje	slikovnice	u	Alfredovu	društvu,	no	minute	su	se
oduljile,	a	nigdje	nije	bilo	Toma	da	zbog	toga	pati,	pa	joj	se	radost	zbog
pobjede	poče	mutiti	i	ona	izgubi	zanimanje	za	daljnju	igru.	Ovome	se
priključiše	ozbiljnost	i	rastresenost,	a	zatim	i	potištenost.	Dva-tri	puta	naćulila
je	uho	čuvši	nečiji	korak,	ali	je	to	bila	lažna	nada:	Toma	nije	bilo.	Na	kraju	se
potpuno	sneveseli	i	požali	što	je	u	svemu	tome	tako	daleko	otišla.	Kada	je
jadni	Alfred,	i	ne	znajući	kako	se	to	događa,	vidio	da	ona	na	nj	više	ne	obraća
pažnju	pa	uzeo	neprestano	uzvikivati:	»Oh,	kako	je	ova	slika	krasna!	A
pogledaj	ovu!«,	konačno	je	izgubila	strpljenje	i	rekla:	»Ma,	ne	gnjavi	me!	Baš
me	briga	za	slike!«,	briznula	u	plač,	ustala	i	otišla.
Alfred	pristade	za	njom	s	namjerom	da	je	pokuša	utješiti,	no	ona	mu	reče:
»Slušaj,	odlazi	i	ostavi	me	na	miru.	Mrzim	te!«
Dječak	zastade	pitajući	se	što	joj	je	skrivio	–	jer	je	bila	rekla	da	će	tokom
cijeloga	podnevnog	odmora	s	njim	razgledavati	slike,	a	ona	ode	plačući.	I
dalje	razmišljajući	o	tome,	Alfred	uđe	u	praznu	školsku	zgradu.	Bio	je
ponižen	i	ljut.	Lako	je	pogodio	istinu	–	djevojčica	ga	je	bila	jednostavnoiskoristila	da	bi	na	taj	način	prkosila	Tomu	Sawyeru.	Kada	mu	ta	misao	pade
na	pamet,	zamrzi	Toma	još	više	nego	ranije.	Poželje	mu	nekako	napakostiti,	a
da	sam	pritom	ne	stavi	mnogo	na	kocku.	Pogled	mu	pade	na	Tomovu	čitanku.
To	je	bila	povoljna	prilika.	S	velikim	zadovoljstvom	otvori	knjigu	na	stranici	s
vježbom	predviđenom	za	to	poslijepodne	i	po	njoj	proli	tintu.
U	tom	je	trenutku	iza	njegovih	leđa	kroz	prozor	provirila	Becky,	vidjela
što	je	Alfred	napravio	i	otišla	dalje	ne	odavši	svoju	prisutnost.	Zatim	je	pošla
kući	s	namjerom	da	pronađe	Toma	i	sve	mu	ispriča:	Tom	će	joj	biti	zahvalan	i
razmirice	će	se	među	njima	riješiti.	Međutim,	prije	no	što	je	prešla	pola	puta
do	kuće,	predomisli	se.	Sjeti	se	Tomova	postupka	prema	njoj	u	času	kada	je
govorila	o	izletu,	pa	je	to	ponovno	zapeče	i	ispuni	stidom.	Odluči	dopustiti	da
ga	kazne	šibom	zbog	umrljane	čitanke,	a	ona	će	ga,	povrh	svega,	još	i
zauvijek	mrziti.Devetnaesto	poglavlje
Tom	stiže	kući	u	turobnu	raspoloženju,	a	po	prvim	tetkinim	riječima
shvati	da	na	ovdašnjem	tržištu	neće	uspjeti	proturiti	svoje	jade:
»Tome,	mogla	bih	ti	živom	kožu	oderati!«
»Tetice,	što	sam	napravio?«
»I	previše,	bogami.	Odem	ja	do	one	Sereny	Harper,	kao	prava	stara
budala,	i	sve	računam	kako	ću	je	uvjeriti	u	one	koještarije	o	tvojem	snu,	a	kad
tamo,	gledaj,	ona	već	saznala	od	Joea	da	si	ti	bio	ovdje	i	čuo	sve	što	smo	mi
one	noći	govorili.	Tome,	ja	ne	znam	što	će	biti	od	dečka	koji	je	u	stanju
učiniti	tako	nešto.	Krivo	mi	je	već	i	kad	pomislim	kako	si	me	pustio	da	odem
do	Sereny	Harper	i	od	sebe	napravim	takvu	budalu,	a	ni	riječju	me	nisi
upozorio.«
Cijela	priča	sada	dobi	posve	drugačiji	izgled.	Jutrošnja	se	domišljatost
ranije	Tomu	činila	dobrom	i	vrlo	duhovitom	šalom.	Sada	mu	je	sve	to
izgledalo	otrcano	i	ružno.	Pognu	glavu	ne	znajući	što	bi	rekao	u	tom	trenu.
Onda	progovori:
»Tetice,	volio	bih	da	to	nisam	napravio	–	ali	nisam	mislio.«
»O,	dijete	moje,	ti	nikad	ni	na	što	ne	misliš.	Nikad	ne	misliš	ni	o	čemu
osim	o	vlastitom	zadovoljstvu.	Mogao	si	smisliti	kako	ćeš	u	noći	doći	ovamo
čak	s	Jacksonovog	otoka	da	bi	se	smijao	našim	jadima,	mogao	si	smisliti	kako
ćeš	mene	smotati	s	onom	laži	o	snu,	ali	uopće	nisi	ni	pomislio	da	se	sažališ	na
nas	i	prištediš	nam	tugu.«
»Tetice,	sad	znam	da	je	to	bilo	ružno,	ali	nisam	htio	da	tako	ispadne.
Nisam,	časna	riječ.	Osim	toga,	nisam	one	noći	došao	ovamo	zato	da	bih	vam
se	smijao.«
»Zbog	čega	si	onda	dolazio?«
»Zato	da	ti	kažem	kako	se	ne	morate	za	nas	brinuti,	jer	se	nismo	utopili.«
»Tome,	Tome,	ja	bih	bila	najsretnije	stvorenje	na	cijelom	svijetu	kad	bihmogla	povjerovati	da	je	tebi	ikad	pala	na	pamet	neka	tako	lijepa	misao,	ali	i
sam	znaš	da	nije	tako	–	a	i	ja	to	znam,	Tome.«
»Zbilja,	zbilja	jesam,	tetice	–	ne	maknuo	se	s	mjesta	ako	nisam.«
»O,	Tome,	nemoj	lagati	–	nemoj	još	i	to.	Zbog	toga	sve	postaje	još	sto
puta	gore.«
»Ne	lažem,	tetice,	to	je	istina.	Htio	sam	da	ti	ne	budeš	tužna	–	samo	zbog
toga	sam	i	došao.«
»Dala	bih	cijeli	svijet	da	mogu	u	to	povjerovati	–	time	bi	se	iskupio	za
velik	dio	svojih	grijeha,	Tome.	Onda	bi	mi	gotovo	bilo	i	drago	što	si	pobjegao
i	tako	se	zločesto	ponio.	Ali	nekako	u	to	ne	vjerujem	jer…	dijete	moje,	zašto
mi	se	nisi	javio?«
»Eto,	vidiš,	tetice,	kad	ste	počeli	razgovarati	o	zadušnicama,	meni	je	na
pamet	pala	posve	šašava	zamisao	da	bismo	se	nas	trojica	mogli	vratiti	i	sakriti
u	crkvi	pa	mi	je	bilo	teško	da	to	pokvarim.	Tako	sam	koru	od	drveta	stavio
natrag	u	džep	i	zadržao	jezik	za	zubima.«
»Kakvu	koru?«
»Koru	na	kojoj	sam	napisao	da	smo	nas	trojica	otišli	u	gusare.	Sad	mi	je
žao	što	se	nisi	probudila	kad	sam	te	poljubio	–	žao	mi	je,	časna	riječ.«
Krute	se	crte	na	tetkinu	licu	opustiše	i	nenadana	joj	nježnost	sinu	u	očima.
»Zaista	si	me	poljubio,	Tome?«
»Pa,	da,	jesam.«
»Sigurno,	Tome?«
»Pa,	da,	jesam,	poljubio	sam	te,	tetice	–	najsigurnije	što	može	biti.«
»Zašto	si	me	poljubio,	Tome?«
»Jer	te	jako	volim,	a	ti	si	ležala	i	ječala	pa	mi	te	bilo	žao.«
Ove	su	riječi	imale	u	sebi	prizvuk	istine.	Kada	je	progovorila,	stara	je
gospođa	teško	mogla	prikriti	drhtaj	u	glasu:
»Poljubi	me	opet,	Tome!	A	sad	se	nosi	u	školu	i	ne	gnjavi	me	više.«
Čim	je	Tom	otišao,	ona	pojuri	do	ormara	i	odande	izvadi	upropašteni
kaputić	u	kojem	je	Tom	bio	otišao	u	gusare.	Onda	zastade	držeći	ga	u	ruci	i
reče	sama	sebi:
»Ne,	ne	usuđujem	se.	Jadni	dečko,	izgleda	mi	da	je	to	sve	slagao	–	ali	jeto	blagoslovljena,	blagoslovljena	laž	koja	me	toliko	utješila.	Nadam	se	da	će
mu	Gospodin	–	znam	da	će	mu	Gospodin	oprostiti	jer	ga	je	samo	dobro	srce
navelo	da	to	kaže.	Ali	ja	ne	želim	otkriti	da	je	to	laž.	Neću	ni	gledati.«
Odložila	je	kaputić	i	za	trenutak	zamišljeno	zastala.	Dvaput	je	ispružila
ruku	za	tim	komadom	odjeće	i	dvaput	se	zaustavila.	Osmjelila	se	još	jednom	i
ovaj	put	samu	sebe	ohrabrila	pomišlju:	»To	je	bila	laž	u	dobroj	namjeri	–	u
dobroj	namjeri	–	neću	dopustiti	da	me	to	rastuži.«	Pretraži	džep	na	kaputiću
pa	je	trenutak	kasnije	kroz	more	suza	čitala	ono	što	je	pisalo	na	komadiću
kore	i	govorila:	»Sad	bih	tom	dečku	mogla	sve	oprostiti,	pa	da	je	počinio	i
milijun	grijeha!«Dvadeseto	poglavlje
U	držanju	je	tetke	Polly,	kada	je	poljubila	Toma,	bilo	nešto	posebno	što	je
raspršilo	njegovu	potištenost	i	vratilo	mu	raniju	vedrinu	i	radost.	Krenuo	je	u
školu	i	na	svoju	veliku	sreću	na	početku	Livadnog	puta	nabasao	na	Becky
Thatcher.	Uvijek	se	ponašao	u	skladu	sa	svojim	raspoloženjem	pa	joj	bez	i
najmanjeg	kolebanja	pritrča	i	reče:
»Becky,	danas	sam	se	ponašao	jako	ružno	i	žao	mi	je	zbog	toga.	Neću	to
nikad,	nikad	više	učiniti,	sve	dok	sam	živ	–	molim	te,	daj	da	se	pomirimo?«
Djevojčica	je	stala	i	prezirno	ga	pogledala	pravo	u	lice:
»Bila	bih	vam	zahvalna	kad	bi	me	poštedjeli	svojeg	društva,	gospodine
Thomase	Sawyeru.	Nikad	više	neću	s	vama	ni	riječ	progovoriti.«
Ona	visoko	diže	glavu	i	pođe	dalje.	Tom	se	tako	zabezeknu	da	u	sebi	nije
našao	čak	ni	dovoljno	prisutnosti	duha	da	joj	odbrusi:	»Pa	što	onda,	gospođice
Pametnjakovićko?«,	prije	no	što	je	već	bilo	prekasno	da	išta	kaže.	I	tako	nije
rekao	ništa.	No,	ipak	se	svojski	razbjesnio.	Zlovoljno	se	dovuče	u	školsko
dvorište	žaleći	što	ona	nije	muško	i	zamišljajući	kako	bi	je	tada	izmlatio.
Uskoro	naleti	na	nju	i	u	prolazu	joj	dobaci	neku	zajedljivu	primjedbu.	Ona	mu
ne	ostade	dužna	pa	uzajamna	ljutnja	sada	otvoreno	izbi.	Becky	se,	u	žestokom
uzbuđenju	u	kakvu	je	bila,	činilo	kako	nikada	neće	dočekati	da	»zazvoni	za
nastavu«,	toliko	je	jedva	čekala	da	vidi	kako	će	Tom	izvući	batine	zbog
umrljane	čitanke.	Ako	se	ranije	i	kolebala	u	tome	hoće	li	ili	neće	raskrinkati
Alfreda	Templea,	Tomova	je	oštra	uvreda	potpuno	odgnala	svaku
neodlučnost.
Jadna	djevojčica	nije	znala	koliko	se	brzo	i	njoj	samoj	približava	nevolja.
Gospodin	Dobbins,	njihov	učitelj,	bio	je	zašao	već	i	u	srednju	dob,	a	da	nije
ostvario	cilj	kojem	je	stremio.	Želja	je	njegova	života	bila	da	postane
liječnikom,	ali	je	siromaštvo	bilo	odlučilo	da	će	ga	učiniti	tek	običnim
seoskim	učiteljem..	Svaki	je	dan	on	iz	ladice	na	katedri	izvlačio	neku
tajanstvenu	knjigu	i	povremeno	se,	kada	nitko	od	učenika	ne	bi	odgovarao,
zadubljivao	u	nju.	Držao	je	tu	knjigu	uvijek	pod	ključem.	Nije	bilo	u	školi
nijednog	derišta	koje	nije	umiralo	od	želje	da	zaviri	u	nju,	samo	nikada	nitkoza	to	nije	imao	prilike.	Svaki	dječak	i	svaka	djevojčica	imali	su	svoju	teoriju	o
naravi	te	knjige,	ali	se	ni	dvije	od	tih	teorija	nisu	poklapale,	a	nije	bilo	ni
načina	da	se	u	vezi	s	tim	slučajem	dođe	do	pravih	činjenica.	Prolazeći	pored
katedre	koja	je	stajala	blizu	vrata,	Becky	opazi	ključ	u	bravi!	Bio	je	to
neprocjenjiv	trenutak.	Obazre	se	uokolo,	ustanovi	da	je	sama	i	u	sljedećem	joj
se	trenu	knjiga	nađe	u	rukama.	Ono	što	je	stajalo	na	koricama	knjige	–
»Anatomija«	iz	pera	nekakva	profesora	–	nije	joj	ništa	značilo	pa	stoga	uze
prevrtati	listove.	Odmah	naleti	na	lijepo	obojen	bakrorez	s	lijeve	strane
naslovnog	lista	–	čovječji	lik,	i	to	potpuno	gol.	U	tom	trenu	na	stranicu	pade
nečija	sjena	i	kroz	vrata	uđe	Tom	Sawyer,	a	pogled	mu	se	spusti	na	sliku.
Becky	htjede	navrat-nanos	sklopiti	knjigu,	no	nekom	zlom	srećom	do
polovice	podera	baš	onaj	prilog	u	boji,	i	to	točno	po	sredini.	Ona	gurnu	knjigu
u	ladicu	na	katedri,	okrenu	ključ	pa	od	sramote	i	jada	briznu	u	plač.
»Tome	Sawyeru,	takav	podlac	kao	ti	nitko	ne	može	biti.	Uhodiš	ljude	i
zaviruješ	u	ono	što	oni	gledaju.«
»Otkud	sam	ja	mogao	znati	da	ti	nešto	gledaš?«
»Sram	te	može	biti,	Tome	Sawyeru,	ionako	ćeš	me	tužiti.	Oh,	što	ću	sad,
što	ću	sad!	Dobit	ću	batina,	a	još	me	nikad	nisu	tukli	u	školi.«
Onda	je	lupnula	nožicom	i	rekla:
»Pa	onda	budi	podlac	ako	baš	hoćeš!	Ja	znam	još	nešto	što	će	se	nekome
dogoditi.	Samo	čekaj	i	vidjet	ćeš.	Gadiš	mi	se,	gadiš	i	gadiš!«	–	pa	u	novoj
provali	plača	izjuri	iz	školske	zgrade.
Tom	ostade	nepomično	stajati,	prilično	zbunjen	ovim	bijesnim	napadom.
Uskoro	reče	sam	sebi:
»Kakve	su	blesače	te	cure.	Nikad	je	nisu	tukli	u	školi.	Koješta,	kao	da	su
batine	nešto!	To	se	od	cure	može	i	očekivati	–	sve	su	one	tako	tankih	živaca	i
zečjeg	srca.	Ja,	naravno,	tu	malu	ludaču	neću	tužiti	starom	Dobbinsu	jer	ima
drugih	načina	da	se	s	njom	obračunam,	i	to	načina	koji	nisu	tako	podli,	ali	što
s	tim?	Stari	Dobbins	će	pitati	tko	mu	je	poderao	knjigu.	Nitko	se	neće	javiti.
Onda	će	on	postupiti	onako	kao	što	uvijek	radi	–	prvo	će	pitati	jednog,	pa
drugog,	a	kad	dođe	do	prave	djevojčice,	sve	će	mu	biti	jasno	bez	ijedne	riječi.
Curama	se	na	licu	uvijek	sve	vidi.	Nemaju	one	kičme.	I	onda	će	je	istući.
Bome,	Becky	Thatcher	je	upala	u	takav	škripac	da	će	se	iz	njega	teško
izvući.«	Tom	još	koji	čas	promozga	o	tome,	a	onda	dodade:	»Uostalom,	baš
dobro.	Ona	bi	voljela	vidjeti	mene	u	sličnom	položaju	–	neka	se	sad	malo
preznoji!«
Tom	se	pridruži	gomili	đaka	koji	su	vani	zbijali	vragolije.	Za	nekolikotrenutaka	stiže	i	učitelj	i	»zazvoni	za	nastavu«.	Toma	učenje	baš	nekako	i	nije
zanimalo.	Svaki	put	kada	bi	kradomice	bacio	pogled	na	žensku	stranu
učionice,	uznemirilo	bi	ga	Beckyno	lice.	S	obzirom	na	sve,	nije	ju	želio	žaliti,
ali	mu	ta	želja	nije	mnogo	pomagala.	O	nekakvu	pak	osjećaju	zluradog
likovanja	nije	bilo	ni	spomena.	Malo	zatim	učitelj	otkri	njegovu	umrljanu
čitanku	pa	je	nakon	toga	Tomu	neko	vrijeme	glava	bila	puna	vlastitih	briga.
Becky	se	bila	trgnula	iz	svojega	očajničkog	mrtvila	te	je	sada	sa	živim
zanimanjem	pratila	što	se	zbiva.	Nije	očekivala	da	će	se	Tom,	time	što	će
poreći	da	je	sam	prolio	tintu	po	čitanci,	moći	izvući	iz	nevolje	i	bila	je	u
pravu.	Poricanje	kao	da	je	samo	još	i	pogoršalo	Tomov	položaj.	Becky	je
ranije	bila	pretpostavila	da	će	je	to	obradovati	i	sada	je	pokušavala	samu	sebe
uvjeriti	da	se	doista	i	raduje,	ali	je	otkrila	da	u	to	baš	i	nije	sigurna.	Kada	su
stvari	počele	ići	sa	zla	na	gore,	osjetila	je	u	sebi	poticaj	da	ustane	i	oda
Alfreda	Templea,	ali	se	suzdržala	i	prisilila	samu	sebe	da	ostane	mirna	–	jer
će,	govorila	je	sama	sebi,	»on	sigurno	reći	da	sam	ja	poderala	onu	sliku.	Neću
reći	ni	riječi,	pa	da	mu	je	i	život	u	pitanju.«
Tom	je	podnio	batine	i	vratio	se	na	svoje	mjesto,	nimalo	ojađen,	jer	je
mislio	da	je	možda	u	nekom	natezanju,	i	ne	znajući,	sam	prolio	tintu	po
čitanci	–	a	poricao	je	reda	radi,	kao	i	zato	što	je	to	bio	običaj,	a	onda	je
načelno	ustrajao	u	tom	poricanju.
Prođe	cijeli	sat:	učitelj	je	sjedio	na	svojem	prijestolju	i	mirno	kunjao,	a
zrak	je	bio	snen	od	učeničkog	mrmljanja.	Zatim	se	gospodin	Dobbins	ispravi,
zijevnu	pa	otključa	katedru	i	posegnu	za	knjigom,	ali	neodlučno	zastade,	kao
da	ne	zna	bi	li	je	izvadio	iz	ladice	ili	ne.	Većina	učenika	načas	nehajno	podiže
pogled	prema	njemu,	no	dvoje	je	među	njima	napetim	pogledom	pratilo	svaki
učiteljev	pokret.	Gospodin	Dobbins	neko	je	vrijeme	rastreseno	pipkao	knjigu
prstima,	zatim	je	izvadi	i	zavali	se	u	naslonjač	s	namjerom	da	počne	čitati.
Tom	letimično	pogleda	Becky.	Jednom	je	bio	vidio	progonjenog	i
bespomoćnog	zeca,	puška	mu	bila	uperena	u	glavu,	a	izgledao	je	baš	kao	i
ona	sada.	Smjesta	je	zaboravio	da	su	u	zavadi.	Brzo	–	nešto	se	mora	učiniti!	I
to	munjevitom	brzinom!	No,	pred	neminovnošću	je	bliske	pogibelji	nestalo
sve	njegove	dosjetljivosti.	O,	da	–	nešto	mu	je	ipak	palo	na	pamet!	Potrčat	će,
zgrabiti	knjigu,	jurnuti	kroz	vrata	i	pobjeći.	No,	na	kratak	se	čas	pokoleba	u
svojoj	odlučnosti	i	prilika	propade	–	učitelj	je	već	bio	otvorio	knjigu.	Da	se
Tomu	mogla	još	jednom	pružiti	propuštena	prilika!	Prekasno,	za	Becky	sad
više	nema	spasa,	pomisli	on.	Idućeg	se	trenutka	učitelj	zagleda	u	učenike.	Sve
se	oči	spustiše	pred	tim	pogledom.	Bilo	je	u	njemu	nečega	od	čega	čak	i
nedužni	protrnuše	od	straha.	Tišina	potraja	koliko	bi	nekome	trebalo	da
izbroji	do	deset,	a	u	učitelju	se	za	to	vrijeme	skupljao	bijes.	Onda	progovori:»Tko	je	poderao	ovu	knjigu?«
Ni	glaska.	Moglo	se	čuti	i	muhu	da	proleti.	Duboka	je	tišina	i	dalje	trajala,
a	učitelj	na	jednom	licu	za	drugim	tražio	znakove	krivnje.
»Benjamine	Rogerse,	jesi	li	ti	poderao	ovu	knjigu?«
Odrečan	odgovor.	Ponovno	stanka.
»Josephe	Harperu,	a	ti?«
Još	jedan	odrečan	odgovor.	Tomova	je	nelagoda	sve	više	rasla	zbog
mučne	sporosti	ovoga	postupka.	Učitelj	pogledom	prijeđe	po	klupama	u
kojima	su	sjedjeli	dječaci,	časak	porazmisli,	aonda	se	okrenu	prema
djevojčicama:
»Amy	Lawrence?«
Odmahivanje	glavom.
»Gracie	Miller?«
Isti	znak.
»Susan	Harper,	jesi	li	ti	to	učinila?«
Još	jedan	niječan	odgovor.	Sljedeća	je	na	redu	bila	Becky	Thatcher.	Tom
je	od	uzbuđenja	drhtao	od	glave	do	pete,	osjećajući	svu	beznadnost	njezina
položaja.
»Rebecca	Thatcher«	–	Tom	baci	letimičan	pogled	na	njezino	lice:	bilo	je
bijelo	od	straha	–	»jesi	li	ti…	Ne,	pogledaj	me	u	oči«	–	ona	zalomi	rukama
prizivajući	pomoć	–	»jesi	li	ti	poderala	ovu	knjigu?«
Poput	munje,	jedna	misao	sijevnu	u	Tomovoj	glavi.	On	skoči	na	noge	i
povika:	»Ja	sam	je	poderao!«
Učenici	zapanjeno	iskolačiše	oči	na	ovu	nevjerojatnu	ludost.	Tom	načas
zastade	da	sabere	zbrkane	misli,	a	kada	je	istupio	da	primi	kaznu,
iznenađenje,	zahvalnost	i	divljenje	kojima	ga	obasjaše	oči	jadne	Becky,
učiniše	mu	se	kao	dovoljna	nagrada	i	za	stotinu	batinanja.	Nadahnut	divotom
vlastitoga	čina,	bez	ijednoga	je	jauka	podnio	najnemilosrdnije	šibe	što	ih	je
gospodin	Dobbins	ikada	nekome	udijelio.	Isto	je	tako	ravnodušno	dočekao
dodatnu	okrutnu	naredbu	da	nakon	nastave	za	kaznu	još	dva	sata	mora	ostati	u
školi	–	jer	je	znao	tko	će	ga	vani	čekati	sve	do	kraja	njegova	zatočeništva	i	ta
dva	dosadna	sata	neće	smatrati	izgubljenim	vremenom.
Te	je	večeri	Tom	otišao	u	postelju	smišljajući	kako	da	se	osveti	Alfredu
Templeu	jer	mu	je	Becky,	uz	mnogo	srama	i	kajanja,	bila	sve	ispričala,	nezaboravivši	ni	vlastitu	podmuklost.	No,	čak	je	i	čežnja	za	osvetom	ubrzo
uzmaknula	pred	ugodnijim	mislima	te	on	konačno	usnu,	dok	su	mu	Beckyne
posljednje	riječi	sanjivo	odzvanjale	u	uhu:
»Tome,	kako	si	samo	mogao	biti	tako	plemenit?«Dvadeset	i	prvo	poglavlje
Približavao	se	školski	raspust.	Učitelj,	i	inače	uvijek	strog,	postao	je	stroži
i	zahtjevniji	no	ikada	jer	je	htio	da	se	na	dan	»ispita«	njegova	škola	iskaže.
Štap	i	ravnalo	sada	su	malokad	bili	besposleni	–	barem	među	mlađim
učenicima.	Samo	su	najstariji	dječaci	i	mlade	gospođice	od	osamnaest	ili
dvadeset	godina	izmicali	batinama.	K	tomu	je	gospodin	Dobbins	i	veoma
krepko	udarao	jer	je,	premda	mu	je	glava	ispod	vlasulje	bila	posve	ćelava	i
sjajna,	bio	tek	zašao	u	srednju	dob	pa	u	njegovim	mišicama	nije	bilo	ni
najmanjega	znaka	slabosti.	Što	se	veliki	dan	više	primicao,	sve	je	više	izbijala
na	površinu	sva	silnička	narav	koja	je	bila	u	njemu	skrivena:	kao	da	je
osvetoljubivo	uživao	u	kažnjavanju	i	najsitnijih	nedostataka.	Ovo	je	pak
urodilo	time	da	su	mlađi	dječaci	dane	provodili	u	strahu	i	patnji,	a	noći	u
snovanju	osvete.	Nisu	propuštali	nijednu	priliku	da	učitelju	prirede	kakvu
psinu.	Odmazda	koja	bi	uslijedila	nakon	svakoga	njihova	osvetničkog
uspjeha,	bila	je	tako	sveobuhvatna	i	veličanstvena	da	su	se	dječaci	s	bojnog
polja	uvijek	povlačili	uz	teške	gubitke.	Napokon	skovaše	urotu	i	smisliše
osnovu	koja	je	obećavala	sjajnu	pobjedu.	U	urotu	uvukoše	i	pismoslikareva
sina,	iznesoše	mu	što	su	zamislili	i	zamoliše	ga	za	pomoć.	On	oduševljeno
prihvati	poziv,	i	to	iz	vlastitih	razloga	jer	je	učitelj	stanovao	u	kući	njegova
oca	te	je	dječaku	pružao	i	suviše	povoda	da	ga	mrzi.	Učiteljeva	se	žena	kroz
nekoliko	dana	spremala	u	goste	na	selo	pa	ne	bi	trebalo	biti	nikakve	prepreke
da	se	naum	izvede.	Sam	se	učitelj	pak	za	velike	prilike	uvijek	pripravljao	tako
da	bi	se	dobro	napio	pa	je	pismoslikarev	sin,	kako	sam	reče,	»stvar	kanio
udesiti«	kada	učitelj	uvečer	prije	ispita	popije	svoju	mjeru	i	zadrijema	u
naslonjaču.	Onda	će	ga	u	pravi	čas	probuditi	i	brzo	otpremiti	u	školu.
Prođe	vrijeme	pa	dođe	rok	i	za	tu	zanimljivu	prigodu.	U	osam	sati	uvečer
školska	je	zgrada	bila	sjajno	osvijetljena	i	ukrašena	vijencima	i	viticama	od
lišća	i	cvijeća.	Učitelj	se	bio	dostojanstveno	zavalio	u	veliki	naslonjač
postavljen	na	povišenu	mjestu	ispred	školske	ploče.	Doimao	se	kao	da	je	već
poprilično	dobre	volje.	Tri	reda	klupa	sa	svake	strane	i	šest	redova	ispred
njega	bili	su	zauzeli	mjesni	dostojanstvenici	i	učenički	roditelji.	Lijevo	od
njega,	iza	klupa	u	kojima	su	sjedili	građani,	bila	je	podignuta	privremenapozornica,	a	na	njoj	su	pak	bili	smješteni	đaci	koji	će	sudjelovati	u
večerašnjoj	priredbi:	redovi	dječačića,	umivenih	i	odjevenih	tako	da	im	bude
nepodnošljivo	nelagodno,	redovi	nezgrapnih	starijih	dječaka,	snježni	nanosi
što	su	ih	tvorile	djevojčice	i	mlade	dame	odjevene	u	batist	i	muslin,	vidljivo
svjesne	svojih	golih	nadlaktica,	starinskog	nakita	svojih	baka	te	ružičastih	i
plavih	vrpci	i	cvijeća	u	svojoj	kosi.	Ostatak	su	školske	zgrade	ispunjavali
učenici	koji	u	priredbi	nisu	imali	nikakvu	ulogu.
Priredba	poče.	Na	noge	se	diže	sićušan	dječačić	i	stade	plaho	deklamirati:
»Teško	netko	moje	dobi	na	pozornici	zborio	bi…«	i	tako	dalje	–	poprativši	tu
deklamaciju	mučno	pravilnim	i	grčevitim	kretnjama	kakve	bi	i	stroj	mogao
izvesti,	pod	pretpostavkom	da	je	taj	stroj	mrvičak	neispravan.	No,	sretno	stiže
do	kraja,	unatoč	silnome	strahu,	pa	je	na	kraju,	kada	se	izvještačeno	naklonio
i	povukao	s	pozornice,	dobio	i	poprilično	snažan	pljesak.
Mala	sramežljiva	djevojčica	izmuca:	»Janješce	Mary	imala…«,	i	tako
dalje,	klecnula	savivši	jedno	koljeno	i	izazvavši	opće	sažaljenje,	pobrala
zaslužen	pljesak	pa	sjela,	sva	rumena	u	licu	i	sretna.
S	uobraženom	samouvjerenošću	istupi	Tom	Sawyer	i	zalebdi	kroz
neugasivo	i	neuništivo	slovo:	»Slobodu	mi	dajte	il’	dajte	mi	smrt«,
15
	krasno
se	raspalivši	i	razmahavši	rukama,	no	onda	točno	na	polovici	zastade.	Uhvatio
ga	užasan	strah	od	javnog	nastupa,	noge	mu	se	odsjekle	i	doslovce	mu
ponestalo	daha.	Istina,	gledalište	je	ovo	dočekalo	s	razumijevanjem,	ali	i	sa
šutnjom,	što	je	bilo	čak	i	gore	od	razumijevanja.	Učitelj	se	namršti	i	to	Toma
do	kraja	slomi.	Još	se	neko	vrijeme	naprezao,	a	zatim	se	potpuno	poražen
povuče.	Odjeknu	slabašan	pokušaj	pljeska,	no	brzo	i	zamrije.
Uslijedi	»Dječak	na	brodu	sred	plama«,	potom	»Sruči	se	Asirac«	i	drugi
deklamatorski	biseri.
16
	Onda	dođoše	vježbe	čitanja	i	borba	s	pravopisom.
Nekolicina	latinaca	pokaza	izvrsno	znanje.	Sada	je	na	redu	bila	glavna	točka
cijele	večeri	–	vlastiti	»sastavci«	mladih	gospođica.	Jedna	za	drugom	izlazile
su	na	rub	pozornice,	svaka	bi	malo	kašljucnula,	podigla	svoj	rukopis	(vezan
dražesnom	vrpcom)	pa	počela	čitati	obraćajući	pri	tome	istančanu	pažnju	na
»izražaj«	i	rečenične	znakove.	Iste	su	ove	predmete	u	sličnim	prilikama	prije
njih	kićeno	razjašnjavale	njihove	majke,	njihove	bake	te	bez	sumnje	i	sve
ranije	pripadnice	njihove	loze,	čak	tamo	do	križarskih	ratova.	Jedan	je	od
naslova	glasio	»Prijateljstvo«,	a	onda	redom	»Uspomene	na	davne	dane«,
»Vjera	tokom	povijesti«,	»Zemlja	snova«,	»Kultura	i	njezine	prednosti«,
»Usporedba	i	suprotnost	među	različitim	oblicima	političke	vladavine«,
»Nujnost«,	»Ljubav	prema	roditeljima«,	»Srce	i	njegove	čežnje«,	i	tako	dalje,
i	tako	dalje.Glavno	je	obilježje	tih	sastavaka	bila	sjeta	koja	se	općenito	njegovala	i
tetošila,	a	drugo	–	rastrošna	i	obilna	bujica	»biranih	riječi«.	Sljedeće	je
obilježje	bila	težnja	k	tome	da	se	u	njima	na	sve	moguće	načine	natežu
posebno	cijenjene	riječi	i	izrazi	sve	dok	se	ne	bi	potpuno	otrcali,	a	kao
posebna	osobina,	naglašeno	ih	je	obilježavala	i	nagrđivala	uvriježena	i
nepodnošljiva	pouka,	mašući	kusim	repićem	na	kraju	svakoga	od	tih
sastavaka.	Kakav	god	bio	predmet	nekoga	sastavka,	zahvaljujući	izuzetnom
umnom	naporu,	izobličavao	se	na	ovaj	ili	onaj	način	eda	bi	ga	ćudoredno	i
vjersko	shvaćanje	moglo	upotrijebiti	za	duševnu	izgradnju.	Ni	očita
neiskrenost	tih	pouka	nije	dostajala	da	dovede	do	izbacivanja	toga	običaja	iz
škola,	a	ni	dan-danas	nije	za	to	dostatna,	kao	što	možda	neće	biti	dostatna	ni
dok	je	svijeta	i	vijeka.	Nema	nijedne	škole	u	cijeloj	našoj	zemlji	u	kojoj	mlade
gospođice	ne	osjećaju	obvezu	da	svoj	sastavak	završe	takvom	poukom,	a
otkrit	ćete	da	je	pouka	najlakomislenije	i	najmanje	pobožne	djevojčice	u	školi
uvijek	najduža	i	najnesmiljenije	pobožna.	No,	dosta	o	tome.	Jednostavne
istine	uvijek	su	neugodne.
Vratimo	se	»ispitu«.	Prvi	je	pročitan	sastavak	pod	naslovom	»Zar	je	ovo
život?«	Možda	čitalac	uspije	podnijeti	jedan	odlomak.
»Na	običnim	životnim	stazama,	s	kakvim	prekrasnim	čuvstvima	mlada
duša	žudno	iščekuje	naslućeni	prizor	neke	svetkovine!	Mašta	marno	riše
ružičasto	obojene	slike	radosti.	U	takvim	mislima	strastvena	poklonica
otmjene	odjeće	usred	svečane	vreve	sebe	vidi	kao	‘slavljenu	među
slavljenicima’.	Ljupki	njezin	lik,	uokviren	poput	snijega	bijelim	haljama,	vrti
se	kroz	labirinte	radosna	plesa.	Njezino	je	oko	najvedrije,	njezin	korak
najlakši	u	tome	živahnom	skupu.
U	tako	slatkim	maštarijama	vrijeme	brzo	promiče	i	stiže	dobrodošli
trenutak	za	njezin	ulazak	u	rajski	svijet	o	kojem	je	sanjala	tako	blistave	sne.
Kako	se	vilinskom	svaka	stvar	ukazuje	njezinu	opčinjenu	pogledu!	Svaki	je
novi	prizor	čarobniji	od	prethodnoga.	No,	domalo	otkriva	da	se	ispod	te
pristale	vanjštine	krije	samo	taština.	Laskanje	koje	joj	je	jednoć	očaravalo
dušu,	sada	joj	hrapavo	struže	po	uhu.	Plesna	je	dvorana	izgubila	sav	čar.
Narušena	zdravlja	i	ogorčena	srca,	odvraća	se	s	uvjerenjem	da	ovozemaljska
zadovoljstva	ne	mogu	utažiti	duševne	čežnje!«
I	tako	dalje,	i	tako	dalje.	Za	vrijeme	čitanja	od	vremena	se	do	vremena
čuo	zadovoljan	žamor	popraćen	prošaptanim	usklicima:	»Baš	slatko!«,	»Tako
rječito!«,	»Prava	istina!«	i	tako	dalje,	a	pošto	se	djelo	zaključi	naročito
tugaljivom	poukom,	prolomi	se	oduševljen	pljesak.
Ustade	zatim	vitka,	nujna	djevojka	čije	je	lice	odavalo	»zanimljivubljedoću«,	izazvanu	pilulama	i	lošom	probavom,	pa	pročita	svoju	»pjesmu«.
Dvije	će	nam	kitice	posve	dostajati:
Misurijska	se	djeva	prašta	s	Alabamom
O,	Alabamo,	praštam	se	s	tobom,
Voljena	zemljo	nada	sve	stvari!
Srce	mi	sada	puni	se	tugom,
Na	tebe	spomen	čelo	mi	žari!
Kroz	luga	tvojih	tumarah	ja	cvat,
S	knjigom	se	šetah	Tallapoosea	tik,
Slušah	Tallasseejevih	vala	rat,
Željno	kraj	Coose	čekah	zore	cik.
Stid	mene	nije	što	srce	zdvaja,
Zbog	suznog	oka	sebe	ne	ružim,
Ne	odiljam	se	od	tuđeg	kraja
Niti	za	tuđim	ljudima	tužim.
Doma	radosna	tu	bješe	mi	cvijet,
Dôle	i	gòre	sad	dalji	će	skrit:
Nek’	ugasnu	oči,	srce	i	tête
Da	Alabamu	mogu	ostavit.
Među	prisutnima	je	tek	malo	njih	znalo	što	znači	riječ	tête,	ali	je	pjesma
unatoč	tomu	doživjela	silan	uspjeh.
Sljedeća	se	pojavila	tamnoputa,	crnooka	i	crnokosa	mlada	gospođica	koja
na	trenutak	zastade	radi	dojma,	načini	tragičan	izraz	lica	i	poče	čitati
odmjerenim	i	svečanim	glasom:
Priviđenje
Mrkla	i	olujna	bijaše	noć.	Oko	prijestolja	na	nebeskim	visinama	nijedna
zvijezda	nije	treperila,	no	duboki	glas	snažne	grmljavine	neprestance
odjekivaše	u	uhu,	dok	su	strašne	munje	u	ljutitu	raspoloženju	pomamno	hitale
kroz	oblačne	nebeske	odaje,	kao	da	preziru	moć	kojom	je	slavni	Franklin
skršio	njihovu	strahovladu!	Čak	i	žestoki	vjetrovi	kao	jedan	bijahu	izašli	iz
svojih	tajanstvenih	kuća	te	bješnjahu	na	sve	strane,	kao	da	prizoru	želepripomoći	ne	bi	li	postao	još	divljijim.
U	takvu	času,	tako	tamnu	i	tako	turobnu,	za	ljudskom	je	sućuti	čeznula
moja	duša,	no	namjesto	toga:
»Drúga	mila	što	vodi	me,	tješi	i	savjet	mi	dade,
Radost	u	tuzi,	u	radosti	ushit«	uza	me	stade.
Kretaše	se	kao	jedno	od	onih	sjajnih	bića	što	ih	romantična	i	mlada	srca
dočaravaju	na	sunčanim	stazama	bajnoga	Edena,	poput	kakve	kraljice	ljepote
koja	se	ničime	ne	kiti	do	vlastitom	nadzemaljskom	divotom.	Tako	joj	lak
bijaše	korak	da	za	njim	ne	ostajaše	čak	ni	šum,	a	da	nije	bilo	čarobna	drhtaja
što	ga	pobuđivaše	njezin	dobrostivi	doticaj,	ona	bi,	kao	i	sve	ostale
nenametljive	ljepotice,	odlebdjela	neopažena	i	netražena.	Čudna	joj	neka
žalostivost	oblijevaše	lice,	kao	ledene	suze	po	ogrtaču	prosinačkom,	dok	mi
ukazivaše	na	prirodne	sile	što	se	vani	sukobljavahu	i	poticaše	me	na
promišljanje	o	dvama	bićima	što	mi	se	prikazivahu.
Ova	je	noćna	mora	obuhvaćala	rukopis	od	nekih	deset	stranica	i
završavala	poukom	toliko	zatornom	po	svaku	nadu	svih	onih	koji	nisu
prezbiterijanci	da	je	osvojila	prvu	nagradu,	a	sastavak	se	smatrao	uistinu
najljepšim	uspjehom	cijele	večeri.	Gradonačelnik	je	ovoga	mjesta,	uručujući
nagradu	njegovoj	sastavljačici,	održao	topao	govor	u	kojem	je	rekao	da	je	to
bilo	daleko	»najrječitije«	djelo	što	ga	je	on	ikada	čuo	te	da	bi	se	njime	mogao
iskreno	ponositi	i	sam	Daniel	Webster.
17
Može	se	usput	primijetiti	i	to	kako	se	broj	sastavaka	u	kojima	su	se	riječi
»dika	i	hvala«	prekomjerno	njegovale	i	u	kojima	se	ljudsko	iskustvo
spominjalo	kao	»stranica	života«,	mogao	mjeriti	s	uobičajenim	prosjekom.
Tada	učitelj,	već	toliko	dobre	volje	da	je	to	gotovo	graničilo	s
razgaljenošću,	maknu	naslonjač	u	stranu,	okrenu	se	leđima	prema	prisutnima	i
uze	na	školskoj	ploči	crtati	zemljovid	Amerike	prema	kojoj	će	se	ispitivati
zemljopis.	No,	traljav	mu	je	posao	obavila	nesigurna	ruka	pa	se	školskom
zgradom	stade	razlijegati	prigušen	hihot.	Učo	shvati	u	čemu	je	stvar	i	lati	se
popravljanja.	Obrisa	spužvom	pojedine	crte	i	ponovno	ih	povuče,	ali	ih	samo
još	jače	iskrivi,	a	hihot	postade	glasniji.	Sada	se	on	potpuno	unese	u	posao,
kao	da	nipošto	ne	namjerava	dopustiti	da	ga	opći	podsmijeh	u	tome	omete.
Osjećao	je	da	se	sve	oči	upiru	u	njega.	Umišljao	je	sebi	da	mu	posao	ide	za
rukom,	ali	se	hihot	svejedno	nastavi,	pa	se	čak	i	očito	pojača.	A	bilo	je	za	to	i
razloga.	Gore	je	bilo	potkrovlje,	a	nad	učiteljevom	glavom	probijeno	okno	i
kroz	taj	se	otvor	spuštala	mačka,	viseći	na	uzici	pričvršćenoj	oko	kukova,	dok
joj	je	oko	glave	i	njuške	bila	svezana	krpa	da	ne	mijauče.	Silazeći	polako	sveniže	i	niže,	sad	se	izvijala	nagore	i	zabadala	kandže	u	špagu,	a	sad	se
strmoglavljivala	i	kandžama	grebla	nedodirljivi	zrak.	Hihot	se	sve	glasnije	i
glasnije	uzdizao.	Mačka	je	već	bila	stigla	na	manje	od	šest	palaca	od
učiteljeve	glave	–	on	se	sav	bio	zadubio	u	rad,	spustila	se	još	malo	dolje,	još
dolje,	pa	još	malo	niže,	očajnički	mu	zabila	kandže	u	vlasulju,	čvrsto	se
uhvatila	za	nju	i	u	tren	oka,	zajedno	s	plijenom	koji	nikako	nije	ispuštala,	bila
odvučena	natrag	na	tavan!	Kako	li	se	samo	krasno	odbijalo	svjetlo	od
učiteljeve	ćelave	tikve	koju	je	pismoslikarev	sin	bio	pozlatio!
Skup	se	raspade.	Dječaci	su	se	bili	osvetili.	Nastupio	je	raspust.
Napomena:	Tobožnji	»sastavci«	navedeni	u	ovom	poglavlju	bez	izmjena
su	preuzeti	iz	knjige	Zapisci	i	pjesme	jedne	gospođe	sa	Zapada,	ali	oni	točno	i
u	stopu	slijede	obrazac	kojim	se	služe	naše	učenice	pa	su	stoga	mnogo
prikladniji	no	što	bi	to	moglo	biti	puko	oponašanje.Dvadeset	i	drugo	poglavlje
Tom	je	pristupio	novoosnovanom	savezu	pod	nazivom	»Mladi
trezvenjaci«	jer	ga	je	privukla	gizdavost	njihove	»odore«.
18
	Obećao	je	da	će
se,	sve	dok	bude	član	tog	udruženja,	uzdržavati	i	od	pušenja,	žvakanja	duhana
i	psovki.	Tako	je	otkrio	nešto	novo	–	naime,	obećanje	da	nešto	nećeš	raditi
najsigurniji	je	način	na	svijetu	da	čovjek	upravo	to	poželi	i	učiniti.	Toma
uskoro	stade	razapinjati	želja	da	pije	i	psuje.	Želja	je	rasla	i	postala	tako	jaka
da	ga	više	ništa,	osim	nade	kako	će	imati	prilike	da	se	pokaže	s	crvenom
vrpcom	oko	pasa,	nije	zadržavalo	od	istupanja	iz	društva.	Približavao	se
Četvrti	srpnja,	ali	se	on	ubrzo	okanio	tog	blagdana	–	i	to	prije	no	što	je	u
trezvenjačkim	okovima	proveo	četrdeset	i	osam	sati	–	te	sve	nade	usmjerio	na
staroga	Frazera,	mirovnog	suca	koji	je	očevidno	bio	na	smrtnoj	postelji,	a
očekivao	ga	je,	budući	da	je	bio	u	tako	visokoj	službi,	velik	javni	sprovod.	Tri
je	dana	bio	duboko	zabrinut	za	sučevo	stanje	i	gutao	svaku	vijest	o	tome.
Katkada	bi	mu	se	nade	vinule	tako	visoko	da	bi	se	osmjelio	izvaditi	»odoru«	i
vježbati	pred	ogledalom.	No,	sučevo	ga	je	zdravlje	svojim	kolebanjem	upravo
obeshrabrivalo.	Konačno	se	proču	da	je	sucu	bolje	–	a	zatim	i	da	se	oporavlja
od	bolesti.	Toma	to	ogorči,	a	usto	se	i	osjeti	kao	da	mu	je	učinjena	nepravda.
Smjesta	potpisa	istupnicu	–	a	sucu	se	još	iste	noći	stanje	ponovno	pogorša	i
on	umrije.	Tom	odluči	da	više	nikada	neće	vjerovati	takvu	čovjeku.
Pogreb	je	bio	izvanredan.	Mladi	su	se	trezvenjaci	tom	prilikom	sračunato
razmetali	eda	bi	njihov	bivši	član	puknuo	od	zavisti.	Međutim,	Tom	je
ponovno	bio	slobodan	dječak,	a	i	to	je	nešto	značilo.	Sada	je	smio	piti	i
psovati	–	ali	je,	na	vlastito	iznenađenje,	otkrio	da	to	više	ne	želi.	Jednostavna
činjenica	da	nešto	smije	odagnala	je	želju	i	uništila	svu	čar	zabranjenoga.
Uskoro	se	Tom	začudi	i	otkriću	da	praznike	koje	je	toliko	priželjkivao,	sve
više	osjeća	kao	dosadan	teret.
Pokušao	je	voditi	dnevnik,	ali	se	u	tri	dana	ništa	nije	dogodilo	pa	se	toga
ostavio.
Čak	je	i	Četvrti	srpnja	donekle	propao	jer	je	uporno	padala	kiša	pa	zato
nije	bilo	ni	povorke,	a	u	najvećem	čovjeku	na	svijetu	(prema	Tomovumišljenju),	naime,	u	gospodinu	Bentonu,	pravom	senatoru	Sjedinjenih
Država,	razočarao	se	preko	svake	mjere	–	ne	samo	što	nije	bio	visok	dvadeset
i	pet	stopa,	nego	čak	ni	približno	toliko.
Prva	u	crnce	prerušena	pjevačko-plesna	družina	pojavi	se	u	mjestu	i
izazva	opće	zanimanje.	Tom	i	Joe	Harper	tada	i	sami	sastaviše	takvu	družinu
pa	se	na	dva	dana	time	zadovoljiše.
19
Stiže	i	cirkus.	Tri	su	se	dana	nakon	toga	dječaci	igrali	cirkusa	u	šatorima
napravljenim	od	krpenih	prostirki	–	ulaznina	za	dječake	tri	igle,	dvije	za
djevojčice	–	a	onda	se	ostaviše	i	cirkusiranja.
Stigoše	i	neki	frenolog	i	hipnotizer	–	pa	opet	otiđoše,	a	u	selu	nakon	njih
postade	još	dosadnije	i	tužnije	nego	prije.
Bilo	je	i	nekoliko	zajedničkih	zabava	za	dječake	i	djevojčice,	ali	ih	je	bilo
tako	malo	i	bile	su	tako	ugodne	da	su	se	bolni	razmaci	između	njih	kasnije
činili	još	bolnijima.
Becky	Thatcher	bila	je	otišla	kući	u	Constantinople	da	školske	praznike
provede	s	roditeljima	–	tako	da	u	životu	nije	bilo	nijedne	svijetle	strane.
Strašna	tajna	o	umorstvu	stalno	je	mučila	Toma,	kao	prava	pravcata	rak-
rana,	ustrajna	i	mučna.
Onda	stigoše	i	ospice.
Duga	je	dva	tjedna	ležao	kao	zatvorenik,	izgubljen	za	svijet	i	sve	što	se	u
njemu	zbivalo.	Bio	je	zaista	bolestan	i	ništa	ga	nije	zanimalo.	Kada	je
konačno	stao	na	noge	i	mlitavo	krenu	kroz	mjesto,	tužna	je	promjena	već	bila
nastupila	u	svemu	i	obuzela	svako	živo	stvorenje.	U	mjestu	se	u
međuvremenu	bio	održao	»vjerski	zbor«	pa	su	se	svi	bili	»vratili	vjeri«,	i	to	ne
samo	odrasli,	nego	i	djeca.	Hodao	je	uokolo	beznadno	se	nadajući	da	će
ugledati	barem	jedno	blaženo	grešno	lice,	ali	je	svugdje	nailazio	samo	na
razočaranje.	Joea	Harpera	zateče	u	proučavanju	Novoga	zavjeta	i	žalosno	se
odvrati	od	toga	očajničkog	prizora.	Potraži	Bena	Rogersa	i	nađe	ga	gdje
obilazi	sirotinju	s	punom	košarom	pobožnih	knjižica.	Pronađe	Jima	Hollisa
koji	mu	skrenu	pažnju	na	to	da	na	ospice	od	kojih	je	upravo	ozdravio,	valja
gledati	kao	na	dragocjen	blagoslov	u	vidu	božanske	opomene.	Svaki	dječak
na	kojeg	bi	naišao,	pridodao	bi	još	nešto	njegovoj	utučenosti.	I	kada	je
konačno,	u	krajnjem	očaju,	poletio	da	nađe	utočište	na	prijateljskim	grudima
Huckleberryja	Finna	i	ondje	naletio	na	biblijski	navod,	prepuče	mu	srce	i	on
se	odvuče	kući	te	leže	u	postelju	sa	spoznajom	kako	je	jedini	u	cijelom	mjestu
izgubljen	zauvijek	i	za	sva	vremena.Te	se	noći	spusti	strahovita	oluja,	uz	kišu	nošenu	vjetrom,	užasne	udarce
groma	i	pravi	pljusak	jarkih	munja.	Tom	se	pokri	pokrivačem	po	glavi,	u
užasu	i	neizvjesnosti	u	pogledu	sudbine	koja	ga	čeka	jer	nimalo	nije	sumnjao
u	to	da	se	sva	ova	huka	i	buka	podigla	zbog	njega.	Vjerovao	je	da	je	do
krajnjih	granica	izazivao	popustljivost	nebeskih	sila	pa	je	to	urodilo	ovakvim
plodom.	Možda	bi	mu	se	činilo	suvišnim	sjaj	i	streljivo	topovske	baterije
tratiti	na	ubijanje	kakva	kukca,	ali	mu	se	nije	činilo	neprimjerenim	podići	tako
skupu	oluju	kao	što	je	bila	ova,	i	to	još	s	grmljavinom,	da	bi	se	izmakla	tratina
pod	nogama	kukčiću	kao	što	je	on.
Uskoro	se	nepogoda	stiša	i	prestade	ne	postigavši	cilja.	Prvi	je	dječakov
poriv	bio	da	zahvali	nebesima	i	da	se	popravi.	Drugi	je	bio	da	pričeka	–	jer
možda	više	i	ne	bude	novih	oluja.
Sutradan	opet	pozvaše	liječnika.	Tom	se	bio	ponovno	razbolio.	Tri	tjedna
koja	je	ovaj	put	odležao,	učiniše	mu	se	kao	cijela	vječnost.	Kada	je	konačno
ustao	iz	postelje,	jedva	da	se	obradovao	što	je	i	ovo	preživio,	sjetivši	se	da	je
sam	na	svijetu,	napušten	i	bez	igdje	ikoga.	Bezvoljno	se	odvuče	niz	ulicu	i
naiđe	na	Jima	Hollisa	kako	kao	sudac	predsjeda	maloljetničkom	sudu	gdje	se
nekoj	mački	baš	sudilo	zbog	umorstva	jedne	ptice,	i	to	u	prisutnosti	njezine
žrtve.	Joea	Harpera	i	Hucka	Finna	zateče	kako	na	kraju	jedne	staze	jedu
ukradenu	dinju.	Jadni	dečki!	I	njih	su	–	kao	i	Toma	–	opet	bile	uhvatile	stare
boljke.Dvadeset	i	treće	poglavlje
Naposljetku	se	gradić	trže	iz	svojega	pospanog	raspoloženja	–	i	to	snažno:
pred	sudom	bijaše	na	red	došla	rasprava	o	umorstvu.	Za	selo	suđenje	smjesta
postade	izuzetno	zanimljivim	predmetom	razgovora.	Ni	Tom	se	tome	nije
mogao	ukloniti.	Na	svaki	spomen	umorstva	zadrhtalo	bi	mu	srce	jer	je	zbog
nečiste	savjesti	i	strahovanja	bio	gotovo	uvjeren	kako	mu	se	razne	napomene
podmeću	radi	»ispipavanja«.	Nije	shvaćao	kako	bi	se	na	nj	moglo	sumnjati	da
išta	zna	o	umorstvu,	ali	se	ipak	usred	svega	tog	naklapanja	nije	ugodno
osjećao.	Cijelo	su	ga	vrijeme	zbog	toga	podilazili	ledeni	trnci.	Povede	Hucka
na	neko	osamljeno	mjesto	da	s	njim	porazgovara.	Bit	će	mu	ipak	nekakvo
olakšanje	da	barem	nakratko	odriješi	jezik,	da	breme	svojega	jada	podijeli	s
drugim	patnikom.	Osim	toga	želio	se	uvjeriti	je	li	Huck	štogod	zucnuo.
»Huck,	jesi	li	ikad	nekom	spomenuo	nešto	o…	o	onome?«
»O	čemu?«
»Znaš	o	čemu.«
»Ma,	jasna	stvar	da	nisan.«
»Ni	riječi?«
»Ni	jedne	jedine	riči,	bogami.	Zašto	pitaš?«
»Pa,	bojao	sam	se.«
»Ej,	Tome	Sawyeru,	pa	ne	bi	mi	preživili	ni	dva	dana	da	niki	to	dozna.	To
dobro	znadeš.«
Tomu	malo	odlanu.	Nakon	stanke	reče:
»Huck,	je	li	da	te	nitko	ne	bi	mogao	natjerati	da	se	odaš?«
»Naćerat	me	da	se	odan?	Pa,	samo	kad	bi	tija	da	me	oni	đava’	od	mišanca
utopi,	moga’	bi	me	neki	naćerat’	da	se	odan.	Druge	nema.«
»Dobro,	onda	je	sve	u	redu.	Izgleda	mi	da	smo	sigurni	dokle	god	držimo
jezik	za	zubima.	Ipak,	hajde	da	se	opet	zakunemo.	Sigurno	je	sigurno.«»Vala,	jes’.«
Tako	se	opet	zakleše	uza	sve	svečane	strahote	kao	i	ranije.
»Što	se	okolo	pripovijeda,	Huck?	Svašta	sam	čuo.«
»Šta	se	pripovida?	Pa,	sve	samo	o	Muffu	Potteru,	o	Muffu	Potteru,	o
Muffu	Potteru.	Stalno	se	zbog	tog	preznojavan	pa	bi	se	najrađe	zavuka’	negdi
da	me	niki	i	ne	vidi.«
»Baš	isto	to	i	ja	stalno	slušam.	Izgleda	mi	da	njemu	nema	spasa.	Je	li	tebi
ponekad	žao	zbog	njega?«
»Skoro	uvik–	skoro	uvik.	Nije	on	ne	znaden	‘ko,	al’	ipak	nikad	nikom	nije
ništa	na	ža’	učinija.	Malo	peca	da	štagod	zaradi	pa	da	se	može	napit’	–	a
najvećma	izigrava	dangubu.	Zaboga,	a	ki	to	ne	radi	–	bar	većina	–	popovi	i
njima	slični.	Al’	on	ti	je	dobrič’na	–	da’	mi	je	jednom	po’	ribe,	a	nije	bila	dosti
ni	za	dvoj’cu	i	puno	puti	mi	je	pomoga’	kad	mi	je	lošo	išlo.«
»A	meni	je	krpao	zmajeve	i	vezivao	udice	na	povraz.	Da	ga	bar	možemo
nekako	izvući	odande!«
»Ojoj!	Tome,	ne	meremo	mi	to.	A	i	kake	vajde	od	tog!	Opet	bi	ga	uvat’li.«
»Da,	baš	tako.	Ali	mi	je	grozno	kad	čujem	kako	ga	psuju,	kao	sami
vragovi,	a	on	uopće	nije	kriv	za…	ono.«
»I	meni	je	to	grozno,	Tome.	Gospode,	čuja	san	ih	kako	kažu	da	niki	ne
izgleda	krvoločnije	od	njega	u	cilom	kraju	i	čude	se	da	ga	već	prije	niki	nije
obisija.«
»Da,	stalno	tako	govore.	Čuo	sam	i	da	kažu	kako	bi	ga	linčovali	kad	bi
izašao	iz	zatvora.«
»Bome,	tako	bi	i	urad’li.«
Dječaci	su	dugo	razgovarali,	ali	im	taj	razgovor	nije	donio	naročitu
utjehu.	Kada	se	poče	hvatati	sumrak,	stadoše	se	motati	u	blizini	maloga
samotnog	zatvora,	vjerojatno	s	nekom	neodređenom	nadom	da	će	se	možda
dogoditi	nešto	čime	će	se	riješiti	njihove	teškoće.	No,	ne	dogodi	se	ništa.	Kao
da	ni	anđelima	ni	vilama	nije	bilo	stalo	do	nesretnog	zatvorenika.
Kao	i	već	mnogo	puta	do	tada,	dječaci	priđoše	rešetki	na	prozoru	ćelije	i
odniješe	Potteru	nešto	duhana	i	šibice.	Potter	je	bio	smješten	u	prizemlju,	a
čuvara	nije	bilo.
Zbog	njegove	ih	je	zahvalnosti	za	ovakve	darove	i	ranije	pekla	savjest,	a
ovaj	je	put	taj	osjećaj	bio	jači	no	ikada.	Sami	su	se	sebi	činili	kao	najgorekukavice	i	izdajice	kada	im	je	Potter	rekao:
»Dečki,	vas	dvojica	ste	jako	dobri	prema	meni	–	bolji	nego	bilo	tko	drugi
u	ovom	mjestu,	a	ja	to	ne	zaboravljam.	Često	govorim	sam	sebi,	kažem:
‘Ranije	sam	svim	dečkima	popravljao	zmajeve	i	svašta	drugo,	pokazivao	im
gdje	se	može	dobro	pecati,	pomagao	im	kako	god	sam	znao,	a	sad,	kad	sam	u
nevolji,	svi	su	zaboravili	starog	Muffa.	Ali	ne	i	Tom,	ne	i	Huck	–	oni	ga	nisu
zaboravili’,	kažem	ja,	‘a	nisam	ni	ja	zaboravio	njih.’	E,	pa,	dečki,	napravio
sam	nešto	grozno	–	bio	sam	tada	pijan	i	lud	i	to	jedino	tako	mogu	objasniti	–	i
sad	me	zbog	toga	čekaju	vješala,	a	tako	je	i	pravo.	Pravo,	a	i	najbolje,	izgleda
mi	–	bar	se	nadam.	No,	nećemo	o	tome,	ne	bih	vas	htio	žalostiti,	vas	dvojica
ste	mi	kao	prijatelji.	Ali	hoću	vam	reći	ovo:	nemojte	se	nikad	napiti	–	pa
nećete	nikad	do	ovog	dotjerati.	Stanite	malo	više	na	zapadnu	stranu…	tako	…
tako	valja.	Kad	se	nađeš	u	ovako	gadnoj	nevolji,	najveća	utjeha	ti	je	kad	vidiš
prijateljsko	lice,	a	k	meni	nitko	ne	dolazi	osim	vas.	Dobra	prijateljska	lica,
dobra	prijateljska	lica.	Popnite	se	jedan	drugom	na	ramena	da	vam	mogu
dotaknuti	lice.	Eto,	tako.	Dajte	da	se	rukujemo	–	vaše	će	ruke	proći	kroz
rešetke,	moje	su	prevelike.	Male	slabašne	ručice,	ali	su	jako	pomogle	Muffu
Potteru,	a	i	više	bi	mu	pomogle,	samo	da	mogu.«
Tom	se	sav	nesretan	vrati	kući,	a	užas	mu	je	te	noći	ispunjao	san.	Sutradan
i	dan	iza	toga	bazao	je	oko	sudnice,	osjećajući	gotovo	neodoljiv	poriv	da	uđe,
ali	prisiljavajući	sebe	da	ostane	vani.	Isto	je	tako	bilo	i	s	Huckom.	Njih	su	se
dvojica	namjerno	izbjegavala.	Svaki	bi	od	njih	od	vremena	do	vremena
nekamo	odlunjao,	ali	bi	ih	kobna	očaranost	uskoro	opet	dotjerala	natrag.	Kad
god	bi	se	neki	besposličar	išetao	iz	sudnice,	Tom	bi	napeo	uši,	ali	bi	redovito
čuo	samo	žalosne	vijesti.	Mreža	se	oko	jadnog	Pottera	sve	nepopustljivije
stezala.	Krajem	drugoga	dana	u	selu	se	govorilo	da	je	iskaz	što	ga	je	dao
Crvenokožac	Joe	čvrst	i	neoboriv	te	da	nema	ni	najmanje	sumnje	u	to	kakvu
će	odluku	donijeti	porota.
Tom	je	te	noći	bio	dokasna	vani,	a	na	spavanje	se	vratio	kroz	prozor.	Sav
je	drhtao	od	uzbuđenja	i	prošli	su	sati	prije	no	što	je	uspio	zaspati.	Sutradan
ujutro	cijelo	se	selo	sjati	u	sudnicu	jer	se	očekivalo	da	će	ovo	biti	odlučan
dan.	Među	prisutnim	općinstvom	tiskao	se	podjednak	broj	muškaraca	i	žena.
Nakon	duga	čekanja	jedan	za	drugim	uđoše	porotnici	i	zauzeše	mjesta.	Malo
potom	uvedoše	Pottera,	u	lancima,	blijeda	i	izmoždena,	uplašena	i	očajna,	pa
ga	posjedoše	onamo	gdje	su	sve	znatiželjne	oči	mogle	buljiti	u	njega.	Ništa
manje	nije	upadao	u	oči	ni	Crvenokožac	Joe,	bešćutan	kao	i	obično.	Tu
nastupi	još	jedna	stanka,	a	onda	stiže	i	sudac,	a	šerif	objavi	početak	rasprave.
Uslijedi	uobičajeno	došaptavanje	između	branitelja	i	tužitelja	te	skupljanje
spisa.	Ove	sitnice	i	odgađanje	do	kojega	je	zbog	njih	došlo,	izazvaše	napetoiščekivanje	koje	je	koliko	uzbuđivalo,	toliko	i	opčinjavalo	prisutne.
Zatim	pozvaše	svjedoka	koji	posvjedoči	da	je	Muffa	Pottera	zatekao	kako
se	u	rani	sat	pere	na	potoku,	i	to	baš	onog	jutra	kada	je	otkriveno	umorstvo,	na
što	se	Potter	smjesta	izgubio.	Poslije	još	nekoliko	pitanja,	tužitelj	se	obrati
branitelju:
»Svjedok	je	vaš.«
Uhićenik	na	čas	podiže	oči,	ali	ih	opet	i	spusti	kada	branitelj	reče:
»Nemam	nikakvih	pitanja.«
Drugi	svjedok	pouzdano	ustvrdi	da	je	kraj	leša	našao	nož.	Tužitelj	reče:
»Svjedok	je	vaš.«
»Nemam	nikakvih	pitanja«,	odgovori	Potterov	odvjetnik.
Treći	svjedok	pod	prisegom	izjavi	da	je	isti	taj	nož	često	viđao	u
Potterovim	rukama.
»Svjedok	je	vaš.«
Potterov	branitelj	otkloni	ispitivanje.	Lica	ljudi	okupljenih	u	sudnici
počeše	odavati	nezadovoljstvo.	Zar	ovaj	odvjetnik	namjerava	bez	borbe
žrtvovati	štićenikov	život?
Više	svjedoka	dade	iskaz	o	tome	da	je,	kada	su	Pottera	doveli	na	mjesto
umorstva,	njegovo	ponašanje	ukazivalo	na	krivnju.	I	njima	bude	dopušteno	da
se	s	mjesta	za	svjedoke	udalje	bez	unakrsnog	ispitivanja.
Vjerodostojni	svjedoci	iznesoše	pak	svaku	pojedinost	u	vezi	s	pogubnim
okolnostima	zatečenim	onoga	jutra	na	groblju,	a	kojih	su	se	svi	prisutni	tako
dobro	sjećali,	ali	Potterov	odvjetnik	nijednoga	od	njih	ne	podvrgnu
unakrsnom	ispitivanju.	Cijela	sudnica	mrmljanjem	izrazi	svoju	zbunjenost	i
izazva	sučevu	opomenu,	a	tužitelj	reče:
»Na	temelju	iskaza	što	su	ih	pod	prisegom	dali	građani	čija	je	već	i	sama
riječ	iznad	svake	sumnje,	utvrdili	smo	da	je	ovaj	strašni	zločin	nesporno
počinio	nesretni	optuženik.	Optužba	je	time	završila.«
Jauk	se	omače	bijednome	Potteru	pa	on	sakri	lice	u	ruke	lagano	se	njišući
cijelim	tijelom,	dok	je	u	sudnici	vladala	mučna	tišina.	Ovo	ganu	mnoge
muškarce,	a	mnoge	žene	suzama	posvjedočiše	svoju	sućut.	Branitelj	ustade	i
reče:
»Slavni	sude,	u	svojim	napomenama	na	početku	ove	rasprave	bili	smo
nagovijestili	namjeru	da	dokažemo	kako	je	naš	štićenik	ovo	strašno	zlodjelopočinio	u	stanju	krajnje	zaslijepljenosti	i	neuračunljivosti	izazvane	pićem.
Promijenili	smo	mišljenje.	Nećemo	iznijeti	takvu	obranu.«	Zatim	se	obrati
pisaru:	»Pozovite	Thomasa	Sawyera!«
Na	svakom	se	licu	u	sudnici,	ne	izuzimajući	ni	Potterovo,	javi
zaprepaštenost	pomiješana	s	čuđenjem.	Kada	se	Tom	popeo	i	zauzeo	mjesto
na	klupi	za	svjedoke,	sve	se	oči	sa	začuđenim	zanimanjem	prikovaše	uz
njega.	Dječak	je	bio	u	silnom	strahu	pa	se	doimao	prilično	izbezumljeno.
Zaprisegnuše	ga.
»Thomase	Sawyeru,	gdje	ste	se	nalazili	sedamnaestog	juna	oko	ponoći?«
Tom	letimice	pogleda	u	željezno	lice	Indijanca	Joea	i	jezik	ga	izdade.
Prisutni	bez	daha	napeše	uši,	ali	riječi	nikako	nisu	dolazile.	No,	nakon
nekoliko	trenutaka	dječak	ipak	prikupi	malo	snage	i	uspje	progovoriti
dovoljno	jakim	glasom	da	ga	čuje	dio	sudnice:
»Na	groblju!«
»Malo	glasnije,	molim	vas.	Ne	bojte	se.	Bili	ste…«
»Na	groblju.«
Prezriv	osmijeh	preletje	Crvenokošcu	Joeu	preko	lica.
»Jeste	li	bili	u	blizini	groba	Horsea	Williamsa?«
»Jesam,	gospodine.«
»Govorite…	samo	mrvicu	glasnije.	Koliko	ste	bili	udaljeni	od	groba?«
»Toliko	koliko	sad	od	vas.«
»Bili	ste	skriveni	ili	niste?«
»Bio	sam	skriven.«
»Gdje?«
»Iza	brijestova	na	rubu	groba.«
Crvenokožac	se	Joe	jedva	primjetno	trže.
»Je	li	tko	bio	s	vama?«
»Jest,	gospodine.	Otišao	sam	tamo	s	…«
»Čekajte…	čekajte	čas.	Ne	morate	spominjati	ime	svojeg	pratioca.	Njega
ćemo	pozvati	kada	dođe	vrijeme	za	to.	Jeste	li	išta	nosili	sa	sobom?«
Tom	je	oklijevao	i	izgledao	zbunjeno.»Recite	otvoreno,	mladiću…	nemojte	se	ustručavati.	Istina	je	uvijek
vrijedna	poštovanja.	Što	ste	ponijeli	sa	sobom?«
»Samo	c…	c…	crknutu	mačku.«
Zažamori	smijeh,	ali	ga	sudac	stiša.
»Predočit	ćemo	kostur	te	mačke.	A	sada,	mladiću,	ispričajte	nam	sve	što
se	događalo,	ispričajte	to	vlastitim	riječima,	nemojte	ništa	preskočiti	i	ne	bojte
se.«
Tom	poče	–	isprva	neodlučno,	ali	kada	se	zagrijao	za	predmet,	riječi	mu
stadoše	sve	lakše	teći.	Doskora	se	nije	čulo	drugoga	zvuka	do	njegova	glasa	i
svi	su	pogledi	bili	uz	njega	prikovani.	Otvorenih	usta	i	suspregnuta	daha
prisutni	su	gutali	svaku	njegovu	riječ,	ne	primjećujući	kako	vrijeme	protječe	i
zatravljeni	čarobnom	stravom	njegove	priče.	Napetost	izazvana	suzdržanim
uzbuđenjem	doseže	vrhunac	u	trenutku	kada	dječak	reče:
»…	i	kad	je	doktor	daskom	dohvatio	Muffa	Pottera	i	Potter	pao,
Crvenokožac	Joe	je	skočio	s	nožem	u	ruci	i…«
Tres!	Brz	kao	munja,	mješanac	jurnu	prema	prozoru,	probi	se	između	svih
koji	su	mu	se	našli	na	putu	i	više	ga	nije	bilo!Dvadeset	i	četvrto	poglavlje
I	opet	Tom	postade	slavan	junak	–	miljenik	starijih,	a	predmet	zavisti
mlađih	ljudi.	Ime	mu	je	čak	ovjekovječio	i	tisak	jer	su	ga	seoske	novine
nahvalile	na	sva	usta.	Bilo	je	i	takvih	koji	su	vjerovali	da	će	on	možda	postati
i	Predsjednik,	samo	ako	prije	toga	ne	završi	na	vješalima.
Kao	što	je	i	uobičajeno,	prevrtljiv	i	nerazuman	svijet	privinu	Muffa
Pottera	na	svoje	grudi	i	uze	ga	isto	toliko	velikodušno	tetošiti	koliko	ga	je
prije	ružio.	No,	takvo	ponašanje	samo	ide	svijetu	u	prilog	pa	zato	u	njemu	ne
valja	vidjeti	ništa	pogrešno.
Tomovi	su	dani	bili	puni	slave	i	likovanja,	ali	mu	je	zato	noći	ispunjavao
užas.	U	svakom	mu	se	snu	javljao	Crvenokožac	Joe,	a	u	oku	mu	je	uvijek
vrebala	smrt.	Teško	da	je	išta	dječaka	moglo	dovesti	u	iskušenje	da,	kada
padne	mrak,	izađe	iz	kuće.	Jadni	je	Huck	također	živio	na	mukama	i	u	stravi
jer	je	Tom	cijelu	priču	odvjetniku	bio	ispričao	u	noći	prije	glavne	rasprave	pa
je	Huck	umirao	od	straha	da	bi	i	njegov	udio	u	toj	stvari	još	mogao	izaći	na
vidjelo,	unatoč	tome	što	ga	je	bijeg	Crvenokošca	Joea	spasio	od	tegobnoga
svjedočenja	na	sudu.	Jadni	je	momak	izvukao	od	odvjetnika	obećanje	da	će
čuvati	tajnu,	ali	što	s	tim?	Otkako	je	nemirna	savjest	uspjela	Toma	natjerati	da
noću	ode	do	odvjetnikove	kuće	i	ondje	strahovitu	priču	iščupala	s	usana	koje
su	bile	zapečaćene	najstrašnijom	i	najgroznijom	prisegom,	Huckovo	je
povjerenje	u	ljudski	rod	bilo	gotovo	potpuno	poljuljano.
Danju	je	Tomu	zbog	zahvalnosti	Muffa	Pottera	bilo	drago	što	je	odlučio
progovoriti,	ali	je	noću	žalio	što	mu	usta	nisu	ostala	zapečaćena.
Polovicu	je	vremena	Tom	provodio	u	strahu	da	Crvenokošca	Joea	nikada
neće	uhvatiti,	a	drugu	polovicu	u	strahu	da	se	to	ne	dogodi.	Pouzdano	je
osjećao	da	više	nikada	neće	moći	slobodno	disati,	sve	dok	taj	čovjek	ne	bude
mrtav	i	dok	mu	on	ne	vidi	leš.
Raspisaše	nagrade,	pretražiše	cijeli	kraj,	no	Crvenokošca	Joea	ne	nađoše.
Iz	St.	Louisa	stiže	jedno	od	onih	ljudskih	čuda	koja	sve	znaju	i	svima
ulijevaju	strahopoštovanje,	neki	detektiv	koji	je	sve	ispregledao,	tresao
glavom,	mudro	se	držao	i	postigao	onako	sjajan	uspjeh	do	kakva	se	običnovinu	pripadnici	toga	zanata.	To	će	reći	da	je	»našao	ključ	zagonetke«.	No,
»ključ	zagonetke«	ne	može	se	objesiti	umjesto	ubojice	pa	je	detektiv	poslije
tog	postignuća	otišao	kući,	a	Tom	se	osjećao	jednako	nesigurnim	kao	i	ranije.
Dani	su	polako	odmicali	i	nakon	svakoga	mu	je	od	njih	teret	strepnje
bivao	nešto	lakši.Dvadeset	i	peto	poglavlje
U	životu	svakoga	dječaka,	ako	se	taj	život	pravilno	oblikuje,	jednom	dođe
vrijeme	kada	ga	uhvati	silna	želja	da	pođe	nekamo	u	potragu	za	skrivenim
blagom.	Jednoga	dana	ta	želja	iznenada	spopade	i	Toma.	On	naglo	izjuri	iz
kuće	da	nađe	Joea	Harpera,	ali	bezuspješno.	Zatim	potraži	Bena	Rogersa	–	on
je	pak	bio	otišao	na	pecanje.	Malo	kasnije	slučajno	naiđe	na	Krvavorukoga
Hucka	Finna.	Huck	mu	je	baš	odgovarao.	Tom	ga	povede	na	neko	osamljeno
mjesto	i	u	povjerenju	mu	otkri	u	čemu	je	stvar.	Huck	se	bio	voljan	upustiti	u
to.	Huck	se	uvijek	bio	voljan	upustiti	u	svaki	pothvat	koji	je	nudio	zabavu,	a
nije	zahtijevao	nikakvo	novčano	ulaganje,	jer	je	na	raspolaganju	imao	na
pretek	one	nezgodne	vrste	vremena	koje	nije	novac.	»Di	ćemo	kopat’?«	upita
Huck.
»O,	svagdje	pomalo.«
»Pa	je	l’	toga	ima	svugdi?«
»Ne,	nije	to	baš	tako.	Blago	se	skriva	na	krajnje	neobičnim	mjestima,
Huck,	nekad	na	nekom	otoku,	nekad	u	truloj	škrinji	ispod	vrha	glavne	grane
na	starom,	usahlom	drvetu,	baš	tamo	gdje	u	ponoć	pada	sjena,	ali	najčešće
ispod	poda	u	kući	u	kojoj	se	javljaju	duhovi.«
»Ki	ga	skriva?«
»Pa,	razbojnici,	naravno	–	a	što	misliš	tko?	Ravnatelj	nedjeljne	škole?«
»Ne	znaden.	Da	je	moje,	ja	ga	ne	bi	skriva’,	nego	bi	ga	potrošija	i	dobro
se	proveja.«
»I	ja.	Ali	razbojnici	tako	ne	rade.	Uvijek	ga	samo	sakriju	i	ostave.«
»I	više	nikad	po	njeg	ne	dođu?«
»Ne.	Misle	da	će	se	vratiti	po	blago,	ali	uglavnom	zaborave	znakove	koje
su	za	sobom	ostavili	ili	umru.	U	svakom	slučaju	ono	ti	tamo	leži	dugo
vremena	i	zahrđa,	a	onda	netko	nađe	neki	stari	žuti	papir	na	kojem	se
objašnjava	kako	ćeš	naći	pojedine	znakove	–	taj	se	papir	mora	odgonetati	oko
tjedan	dana	jer	se	većinom	sastoji	od	samih	znakova	i	hijeroglifa.«»Od	‘ije…	od	čega?«
»Od	hijeroglifa	–	slike	i	slične	stvari,	znaš,	koje	izgledaju	kao	da	ništa	ne
znače.«
»Imadeš	li	ti	taki	papir,	Tome?«
»Nemam.«
»Pa	kako	ćeš	unda	pronać’	znakove?«
»Ne	trebaju	mi	znakovi.	Razbojnici	blago	uvijek	zakopaju	u	ukletoj	kući
ili	na	nekom	otoku	ili	ispod	suhog	drveta	na	kojemu	strši	glavna	grana.	Dakle,
Jacksonov	otok	smo	već	malo	pregledali,	a	možemo	ga	jednom	opet
pregledati.	Iznad	Pecarinog	rukavca	nalazi	se	stara	ukleta	kuća,	a	suhih	grana
i	suhog	drveća	ima	koliko	voliš	–	brdo	svega	i	svačega.«
»I	na	svakon	ton	mistu	ima	blaga?«
»Ma	što	pričaš!	Nema!«
»Kako	ćeš	onda	znat	di	ćeš	tražit’?«
»Tražit	ću	svugdje!«
»Pa,	Tome,	cilo	lito	će	nam	na	to	otić’.«
»I	što	s	tim?	Zamisli	da	nađeš	mjedeni	lonac	sa	sto	dolara	u	njemu,	svi
potamnjeli	i	zveketavi,	ili	truli	sanduk	pun	dijamanata.	Kako	ti	se	to	čini?«
Hucku	sinuše	oči.
»To	je	ka’	nika	bajka.	Za	me	i	previše.	Daj	ti	meni	samo	sto	dolari	pa	mi
dijamanti	i	ne	tribaju.«
»Dobro,	ali	tek	toliko	da	znaš	–	ja	neću	samo	tako	odbaciti	dijamante.
Neki	vrijede	i	dvadeset	dolara	po	komadu.	Nema	skoro	nijednog,	tek	tu	i	tamo
poneki,	da	vrijedi	tri	četvrt	dolara	ili	dolar.«
»Ne	ćeraš	šegu	sa	mnon?	Zbiljam?«
»Naravno.	Svatko	će	ti	to	reći.	Huck,	jesi	li	ti	ikad	vidio	dijamant?«
»Kol’ko	pamtin,	baš	i	ne.«
»Kraljevi	ih	imaju	na	gomile.«
»Al’	ja	ti,	Tome,	ne	poznan	nijednog	kralja.«
»I	meni	izgleda	da	ne	poznaješ,	ali	da	odeš	u	Evropu,	vidio	bi	ih	svu	silu
prilikom	obilaska.«»Je	l’	to	oni	nešta	obilazu?«
»Obilaze?	Ma,	što	je	tebi?	Ne!«
»Pa	zašto	si	onda	reka’	da	nešto	obilazu?«
»Koješta,	mislio	sam	samo	da	bi	ih	ti	vidio	–	ne	obilaze	ništa,	naravno?
Zašto	bi	nešto	obilazili?	Samo	hoću	reći	da	bi	ih	naprosto	vidio	–	raštrkane	na
sve	strane,	znaš,	onako	općenito.	Kao	onaj	stari	grbavi	Richard.«
»Richard?	Kako	mu	je	prezime?«
»Nema	on	prezime.	Kraljevi	imaju	samo	krsno	ime.«
»Samo	to?«
»Da,	samo	to.«
»Ha,	ako	se	njizin	tako	sviđa,	u	redu	stvar.	Ja	ti	ne	bi	tija	bit	kralj	i	imat
samo	ime,	ko	kaki	crnjo.	Nego	recider	ti	meni	–	di	‘oćeš	najprvo	kopat?«
»Pa,	ne	znam.	Da	krenemo,	na	primjer,	od	onog	starog	osušenog	stabla	na
brežuljku	s	druge	strane	Pecarinog	rukavca?«
»Važi.«
I	tako	njih	dvojica	uzeše	trnokop	slomljena	vrha	i	lopatu	pa	se	pješice
dadoše	na	put	dug	tri	milje.	Na	cilj	stigoše	vrući	i	zadihani	pa	se	baciše	u	hlad
ispod	obližnjeg	brijesta	da	se	odmore	i	popuše	po	jednu.
»Sviđa	mi	se	ovo«,	reče	Tom.
»I	meni.«
»Čuj,	Huck,	ako	ovdje	nađemo	blago,	što	ćeš	ti	napraviti	sa	svojim
dijelom?«
»Pa,	svaki	ću	dan	jist’	paštetu	i	popit’	po	čašu	limunade	i	ić’	u	svaki	cirkus
koji	dođe	‘vamo.	Ne	beri	brigu,	fino	ću	se	provodit’.«
»A	ne	namjeravaš	ništa	ostaviti	za	kasnije?«
»Za	kašnje?	Zašto?«
»Pa,	tako	da	i	poslije	imaš	od	čega	živjeti.«
»Eh,	kake	vajde	od	toga.	Tata	bi	jedared	već	doša’	u	ovo	misto	i	sve	bi
ščepa’	u	svoje	šape	ako	se	ja	ne	požurin,	a	viru	ti	dajen,	on	bi	to	čas	posla
profućka’.	A	što	ćeš	ti	sa	svojin	dilon,	Tome?«
»Kupit	ću	novi	bubanj,	pravu	pravcatu	sablju,	crvenu	kravatu,	mladog
buldoga	i	oženiti	se.«»Oženit’	se!«
»Tako	je.«
»Tome,	ti	–	ti	si	skrenija	pameću.«
»Samo	polako	pa	ćeš	vidjeti.«
»Nu,	to	je	najluđa	stvar	koju	bi	moga’	učinit’.	Vidi	mog	tatu	i	majku.
Svade	se	i	svade!	Ma,	ranije	su	se	cijelo	vrime	svadili.	Još	kako	se	sićan.«
»To	nema	veze.	Djevojka	kojom	ću	se	ja	oženiti,	neće	se	sa	mnom
svađati.«
»Tome,	meni	izgleda	da	su	ti	one	sve	iste.	Sve	ti	one	čouka	gnjave.	Bolje
ti	je	na	vrime	promislit’	o	tom.	Bolje	ti	je,	velin	ti.	Kako	ti	se	zove	to
ženskinje?«
»Ona	nije	nikakvo	ženskinje,	nego	djevojka.«
»Sve	ti	to	izađe	na	isto,	izgleda	mi.	Neki	kažu	ženskinje,	neki	kažu
divojka	–	i	jedno	i	drugo	ti	isto	vridi.	Nu,	bez	obzira,	Tome,	rec’	ti	meni	kako
se	ona	zove?«
»Reći	ću	ti	jednom	–	ne	sada.«
»A,	nek’	ti	bude.	Samo,	ako	ćeš	se	ti	oženit’,	ja	ću	bit’	sam-samcit	–	više
nego	ikad	prije.«
»Nećeš,	doselit	ćeš	se	k	meni.	Sad	prestani	o	tome,	nego	daj	da	počnemo
kopati.«
Radili	su	i	znojili	se	pola	sata.	Bez	uspjeha.	Mučili	su	se	još	pola	sata.	I
opet	bez	uspjeha.	Huck	reče:
»Je	l’	blago	uvik	zakopaju	na	‘vaku	dubinu?«
»Katkad,	ne	uvijek.	Uglavnom,	ne.	Izgleda	mi	da	nismo	pogodili	pravo
mjesto.«
Odabraše	stoga	novo	mjesto	pa	otpočeše	iznova.	Kopanje	im	je	sada	išlo
malo	sporije,	ali	su	još	uvijek	napredovali.	Neko	su	vrijeme	šutke	i	ustrajno
kopali.	Konačno	se	Huck	nasloni	na	lopatu,	obrisa	rukavom	kapljice	znoja	s
čela	i	reče:
»A	di	ćemo	kopat’	kad	ovdi	završimo?«
»Pa	da	možda	krenemo	od	onog	starog	stabla	iza	udovičine	kuće,	tamo
prijeko	na	Cardiff	Hillu.«»I	ja	bi	reka’	da	će	to	bit	dobro	drvo.	Al’	što	ako	nam	udov’ca	otme	blago,
Tome?	Drvo	raste	na	njez’nom	imanju.«
»Ona	da	nam	ga	otme!	Samo	neka	se	usudi!	Skriveno	blago	pripada	onom
tko	ga	nađe.	Bez	obzira	na	to	na	čijoj	je	zemlji.«
To	zadovolji	Hucka	pa	se	posao	nastavi.	Uskoro	Huck	reče:
»Đava’	ga	odnija,	mora	bit’	da	smo	jope’	na	krivom	mistu.	Šta	ti	misliš?«
»Ovo	je	zbilja	jako	čudno,	Huck.	Ne	razumijem.	Ponekad	se	i	vještice
znaju	umiješati	u	to.	Izgleda	mi	da	je	vjerojatno	i	sada	u	tome	nevolja.«
»Koješta,	vištice	po	danu	nemaju	nikake	moći.«
»Pa	da,	tako	je.	Toga	se	nisam	sjetio.Ma,	znam	u	čemu	je	stvar!	Mi	smo
dva	prokleta	blesana!	Moramo	vidjeti	kamo	će	sjenka	glavne	grane	pasti	u
ponoć	pa	tamo	kopati.«
»Dobisa!	Badava	radimo	cilo	ovo	vrime	ka’	dvi	budale.	A,	đava’	ga	lipi
odnija,	moramo	se	noćas	vratit’,	a	to	je	strašno	dugačak	put.	‘Oćeš	moć’	izać’
iz	kuće?«
»Naravno	da	hoću.	Osim	toga,	moramo	to	svakako	noćas	napraviti,	jer
ako	netko	vidi	ove	jame,	shvatit	će	isti	čas	o	čemu	se	radi	i	sam	potražiti
blago.«
»Pa,	unda	ću	ti	ja	noćas	opet	mijaukat’	pred	kućon.«
»Važi.	Pijuk	i	lopatu	ćemo	sakriti	u	grmlju.«
Te	se	noći,	otprilike	u	dogovoreno	vrijeme,	dječaci	ponovno	nađoše	na
istom	mjestu.	Sjedoše	u	sjenu	da	pričekaju.	Mjesto	je	bilo	osamljeno,	a	po
staroj	se	predaji	ovaj	sat	smatrao	strahotnim.	Duhovi	su	šaptali	u	šuštavu
lišću,	utvare	se	skrivale	u	tamnim	zakucima,	duboki	lavež	lovačkog	psa
negdje	je	daleko	lebdio	u	zraku,	a	sova	mu	odgovarala	sablasnim	zovom.	Sve
su	se	ove	strahote	obrušile	na	dječake	pa	su	malo	govorili.	Uskoro	procijeniše
da	je	odbilo	dvanaest.	Obilježiše	mjesto	na	koje	je	padala	sjenka	pa	počeše
kopati.	Nade	im	stadoše	rasti,	zanimanje	postade	jače,	a	marljivost	išla	u
korak	s	to	dvoje.	Jama	je	bivala	sve	dubljom	i	dubljom,	no	svaki	put	kada	bi
im	srce	poskočilo	zbog	toga	što	su	čuli	da	trnokop	o	nešto	udara,	samo	bi
doživjeli	još	jedno	novo	razočaranje.	Bio	bi	to	samo	kamen	ili	komad	tvrda
drva.	Konačno	Tom	reče:
»Nema	koristi	od	ovoga,	Huck,	opet	krivo	kopamo.«
»Ma,	to	ne	mere	bit’.	Na	dlaku	smo	označili	misto	di	je	pala	sinka.«»Znam,	ali	ima	tu	i	nešto	drugo.«
»Šta	to?«
»Pa,	samo	smo	nagađali	vrijeme.	Lako	je	moguće	da	smo	došli	prekasno
ili	prerano.«
Huck	ispusti	lopatu.
»Vala,	jes’«,	reče	on.	»Tu	smo	pogrišili.	Triba	odustat	i	ovaj	put.	Ne
možemo	nikako	znat’	točno	vrime,	a	osim	toga,	sve	je	ovo	previše	strašno,	tu
u	ovo	doba	noći	uz	vištice	i	avetinje	koje	obliću	oko	nas.	Osićan	ka’	da	je	cilo
vrime	nešto	iza	mene	i	stra’	me	se	okrenit’	jerbo	možda	oni	isprid	mene	baš
na	to	i	čekaju.	Ježuri	me	prolaze	otkako	san	doša’	‘vamo.«
»Pa,	i	sa	mnom	je	skoro	isto	tako,	Huck.	Kad	zakopaju	blago	ispod
drveta,	najčešće	tamo	stave	i	mrtvaca	da	ga	čuva.«
»Bogo!«
»Da,	baš	tako.	Stoput	sam	o	tom	slušao.«
»Tome,	meni	ti	se	puno	ne	sviđa	bavit’	ovdi	s	mrcima.	Čouk	s	njizin
sigurno	može	samo	nastradat’.«
»Ni	ja	im	baš	ne	bih	rado	smetao.	Zamisli	da	ovaj	tu	pomoli	lubanju	i
progovori!«
»Tome,	nemoj!	To	je	jezivo.«
»Baš	tako,	Huck.	Ni	ja	se	ugodno	ne	osjećam.«
»Čuj,	Tome,	‘ajmo	mi	odavlen	pa	da	probamo	negdi	drugo.«
»Važi,	i	meni	izgleda	da	će	tako	biti	bolje.«
»A	kamo	ćemo	poć’?«
Tom	časak	razmisli,	a	onda	reče:
»Ukleta	kuća.	Tamo	idemo!«
»Đava’	ga	lipi	odnija,	Tome,	ne	volin	ti	ja	te	uklete	kuće.	Ma,	to	ti	je
‘iljadu	put’	gore	nego	mrci.	Mrci	možda	mogu	govorit’,	al’	ti	se	ne	mogu
došuljat’	iza	leđa	zamotani	u	ponjavu	i	provirit’	ti	najedared	preko	ramena	i
zaškrgutat’	zub’ma	ka’	šta	to	rade	dusi.	Ne	bi	t’	ja	moga’	tako	nešto	podnit’,
Tome,	niki	to	ne	bi	moga’.«
»Da,	Huck,	ali	duhovi	lutaju	okolo	samo	noću.	Neće	nas	ometati	ako
budemo	ondje	kopali	danju.«»Vala,	jes’.	Al’	jako	dobro	znadeš	da	ljudi	u	take	uklete	kuće	ne	iđu	ni	po
danu	ni	po	noći.«
»Pa,	većinom	zato	što	nitko	ne	voli	ići	tamo	gdje	je	netko	ubijen,	ali	oko
te	kuće	nikad	nitko	nije	ništa	vidio	–	osim	noću,	i	to	samo	neko	treptavo
plavkasto	svjetlo	kraj	prozora,	a	ne	prave	duhove.«
»Pa,	Tome,	di	god	vidiš	neko	tako	plavo	svitlo	da	miga,	možeš	se	kladit
da	ni	dusi	nisu	daleko.	Jasna	stvar.	Znaš	da	se	takim	svitlom	niki	i	ne	služi
osim	duhova.«
»Bome,	jest.	Ali	svejedno	ih	nema	tamo	danju	pa	čega	da	se	onda
plašimo?«
»Pa,	dobro,	ako	ti	tako	veliš,	pregledat	ćemo	i	tu	ukletu	kuću	–	al’	mi	se
vidi	da	je	to	isto	ka’	i	đavla	izazivat’.«
Dotle	već	bijahu	krenuli	niz	brežuljak.	Odmah	ispod	njih,	nasred	doline
obasjane	mjesečinom,	na	pustoj	je	osami	stajala	ukleta	kuća,	ograda	joj	bila
odavno	propala,	bujni	korov	prekrio	stepenice	pred	ulaznim	vratima,	dimnjak
se	bio	survao,	otvori	za	prozore	zjapili	prazni,	a	jedan	se	ugao	krova	urušio.
Dječaci	su	časak	zurili	onamo,	napola	očekujući	da	mimo	prozora	prolebdi
plavičasto	svjetlo,	a	onda,	razgovarajući	tihim	glasom	kakav	je	pristajao	dobu
noći	i	okolnostima,	udariše	sasvim	nadesno	ne	bi	li	obišli	ukletu	kuću	i
krenuli	kući	putem	kroz	šumu	koja	je	krasila	stražnje	obronke	Cardiff	Hilla.Dvadeset	i	šesto	poglavlje
Sutradan	oko	podneva	dječaci	se	opet	nađoše	kraj	osušenoga	stabla:	bili
su	došli	po	oruđe.	Tom	je	jedva	čekao	da	krenu	do	uklete	kuće,	a	i	s	Huckom
je	u	priličnoj	mjeri	bilo	tako,	no	on	ipak	najednom	reče:
»Gle	‘vamo,	Tome,	je	l’	ti	znaš	koji	je	danas	dan?«
Tom	u	mislima	preleti	dane	u	tjednu,	a	onda	brzo	podiže	oči	iz	kojih	je
izbijala	prepast:
»Ojoj!	Nisam	se	toga	ni	sjetio,	Huck!«
»Pa	ni	ja,	al’	mi	je	najedared	došlo	u	pamet	da	je	danas	petak.«
»Prokletstvo,	Huck,	nikad	ne	možeš	biti	dovoljno	oprezan.	Vjerojatno
bismo	se	gadno	usosili	da	se	ovakvog	posla	prihvatimo	u	petak.«
»Vjerojatno!	Radije	reci	da	bi	se	sigurno	usos’li!	More	bit	da	ima	i	neki’
sretni’	dana,	al’	petak	ti	sigurno	nije	taki.«
»Pa	to	već	i	vrapci	znaju!	Nisi	ti	to	prvi	otkrio,	Huck.«
»Pa,	nisam	ni	reka’	da	jesan.	A	i	nije	samo	petak	u	pitanju.	Noćas	sam
sanja’	gnusno	loš	san	–	sanja’	san	štakore.«
»Nisi	valjda!	To	znači	sigurnu	nevolju.	Jesu	li	se	tukli	međusobno?«
»Nisu.«
»E,	Huck,	to	je	dobro.Kad	se	ne	tuku,	to	samo	znači	da	se	općenito
sprema	neka	nevolja.	Moramo	jedino	dobro	gledati	oko	sebe	i	paziti	da	ne
upadnemo	u	nju.	Danas	ćemo	to	ostaviti	na	miru	i	igrati	se.	Jesi	li	čuo	za
Robina	Hooda,	Huck?«
»Ne.	Ki	ti	je	taj	Robin	Hood?«
»Pa,	on	ti	je	jedan	od	najvećih	ljudi	što	su	ikad	živjeli	u	Engleskoj	–	i
najbolji.	Pljačkaš.«
»Prvorazredna	stvar,	i	ja	bi	to	volija	bit’.	A	koga	je	robija?«»Samo	šerife	i	biskupe	i	bogataše	i	kraljeve	i	njima	slične.	Ali	siromahe
nikad	nije	gnjavio.	Njih	je	volio.	S	njima	je	uvijek	sve	dijelio	najpoštenije	što
može	biti.«
»E,	pa,	mora	da	je	bija	duša	od	čouka.«
»Nego	što,	Huck.	Ma,	bio	ti	je	on	najplemenitiji	čovjek	što	ga	se	ikad
moglo	naći.	Danas	više	nema	takvih,	mogu	ti	reći.	Mogao	je	izmlatiti	bilo
koga	u	Engleskoj,	i	to	s	jednom	rukom	vezanom	na	leđima,	a	iz	tisovog	luka
mogao	je	svaki	put	pogoditi	novčić	od	deset	centi,	i	to	na	daljinu	od	milju	i
pol.«
»A	šta	ti	to	dođe	tisov	luk?«
»Ne	znam.	Nekakav	luk,	jasno.	A	ako	ne	bi	novčić	pogodio	u	sredinu,
spustio	bi	luk	i	rasplakao	se	–	i	počeo	psovati.	Igrat	ćemo	se	Robina	Hooda	–
to	ti	je	prava	zabava.	Objasnit	ću	ti.«
»Važi.«
I	tako	su	se	cijelo	poslijepodne	igrali	Robina	Hooda,	tu	i	tamo	bacajući
čeznutljive	poglede	prema	ukletoj	kući	i	izmjenjujući	napomene	o	sutrašnjim
izgledima	i	mogućnostima	što	ih	ondje	očekuju.	Kada	je	sunce	stalo	tonuti
prema	zapadu,	kroz	duge	se	sjenke	drveća	zaputiše	kući	te	ih	doskora	šuma	na
Cardiff	Hillu	sakri	od	svačijeg	pogleda.
U	subotu,	malo	nakon	podneva,	dječaci	se	opet	nađoše	kod	suhoga	stabla.
U	hladu	popušiše	po	jednu	i	malo	probrbljaše,	a	potom	mrvicu	pročeprkaše	po
posljednjoj	jami,	bez	velike	nade,	već	naprosto	zato	što	je	Tom	rekao	kako	su
u	mnogo	slučajeva	ljudi	digli	ruke	od	blaga,	a	samo	im	je	još	šest	palaca
trebalo	do	njega,	pa	je	onda	tuda	prošao	netko	drugi	i	iskopao	ga	jedan	jedini
put	zabivši	lopatu	u	zemlju.	Ovom	prilikom,	međutim,	nije	bilo	tako	pa
dječaci	podigoše	oruđe	na	rame	i	odoše	odande	s	osjećajem	da	nisu	tek	kušali
sreću,	nego	su	udovoljili	svim	zahtjevima	što	ih	pred	čovjeka	postavlja
potraga	za	skrivenim	blagom.
Kada	stigoše	do	uklete	kuće,	u	mrtvoj	se	tišini	što	je	ondje	vladala	pod
žarkim	suncem,	krilo	nešto	tako	sablasno	i	sumorno,	a	u	vezi	se	s
osamljenošću	i	pustoši	toga	mjesta	osjećalo	nešto	tako	tjeskobno	da	se	u	prvi
tren	nisu	usuđivali	prići.	Onda	se	prikradoše	vratima	i	dršćući	proviriše	u
kuću.	Unutra	ugledaše	prostoriju	zaraslu	u	korov,	bez	poda	i	sa	zidovima	s
kojih	bijaše	otpala	žbuka,	a	u	njoj	stari	kamin,	prozori	bez	stakala	i	ruševno
stepenište.	Napuštena	je	paučina	u	krpama	visjela	na	sve	strane.	Malo	potom	i
uđoše,	tiho,	dok	im	je	bilo	ubrzano	tuklo,	govor	se	bio	spustio	do	šapta,	uši
naćulile	da	uhvate	ma	i	najmanji	šum,	a	mišići	napeli,	spremni	na	brzi	uzmak.Domalo	se	naviknuše	pa	im	se	strah	ublaži	i	krenuše	u	pomno	i	radoznalo
razgledanje	cijeloga	mjesta,	zapravo	se	diveći,	a	isto	tako	i	čudeći	vlastitoj
smjelosti.	Zatim	smisliše	da	bi	mogli	pogledati	što	ima	na	katu.	To	je	doduše
značilo	da	će	sami	sebi	odsjeći	odstupnicu,	no	njih	se	dvojica	stadoše
uzajamno	izazivati	pa	je	to	moglo,	dakako,	dovesti	samo	do	jednoga	–	obojica
baciše	oruđe	u	kut	i	krenuše	na	kat.	I	gore	naiđoše	na	iste	znakove	oronulosti
kao	i	dolje.	U	jednom	je	kutu	stajao	ormar	koji	je	slutio	na	tajanstvenost,	ali	je
ta	slutnja	bila	lažna	–	ormar	je	bio	prazan.	Sada	su	se	već	bili	potpuno	pribrali
i	ohrabrili	pa	su	se	upravo	spremili	da	pođu	dolje	i	prihvate	se	posla	kadli…
»Pst!«	reče	Tom.
»Šta	biva?«	šapnu	Huck	problijedjevši	od	straha.
»Pst!…	Slušaj!	Čuješ	ih?«
»Čujen!…	Ojooooj!	Kidajmo	otale!«
»Miruj!	Ne	miči	se!	Idu	ravno	prema	vratima.«
Dječaci	se	ispruže	na	pod	prislonivši	svaki	oko	na	rupu	nastalu	od	čvora	u
dasci	pa	ostadoše	tako	ležati	u	smrtnome	strahu.
»Stali	su…	Ne…	dolaze…	Evo	ih.	Da	nisi	više	ni	pisnuo,	Huck.	Nebesa,
da	bar	nisam	ni	nosa	pomolio	ovamo!«
Uđoše	dvojica	muškaraca.	Dječaci	rekoše	u	sebi:	»To	je	onaj	stari	i
gluhonijemi	Španjolac	koji	se	u	zadnje	vrijeme	u	jedan	ili	dva	navrata	motao
po	mjestu,	a	drugog	još	nikad	nisam	vidio.«
»Drugi«	je	bio	odrpan,	zapušten	stvor	na	čijem	licu	nije	bilo	ama	baš
ničeg	prijaznog.	Španjolac	se	bio	zaogrnuo	serapom,
20
	nosio	je	čupave	bijele
zaliske,	dugačka	mu	je	bijela	kosa	visjela	ispod	sombrera,	a	na	nosu	je	imao
zelene	naočale.	Dok	su	ulazili,	onaj	je	»drugi«	tihim	glasom	nešto	govorio,	a
kada	sjedoše	na	pod,	licem	okrenuti	prema	vratima,	a	leđima	prema	zidu,	on
nastavi	ono	što	je	ranije	bio	započeo.	Što	je	dulje	govorio,	ponašanje	mu	je
bivalo	manje	oprezno,	a	riječi	razgovjetnije:
»Ne«,	reče,	»razmislio	sam	o	tome	i	stvar	mi	se	ne	sviđa.	Opasno	je.«
»Opasno!«	progunđa	»gluhonijemi«	Španjolac	na	silno	iznenađenje
dvojice	dječaka.	»Baš	si	mekušac!«
Od	ovoga	glasa	dječaci	ostadoše	bez	daha	i	uhvati	ih	drhtavica.	Bio	je	to
glas	Crvenokošca	Joea!	Neko	je	vrijeme	vladala	tišina.Onda	Joe	reče:
»Što	je	moglo	biti	opasnije	od	onog	posla	tamo	gore	pa	se	ništa	nijedogodilo.«
»To	je	nešto	drugo.	Visoko	gore	uz	rijeku,	a	u	blizini	nijedne	kuće.
Uostalom,	tko	će	i	znati	da	smo	nešto	pokušavali	sve	dok	u	tome	ne
uspijemo?«
»Pa,	što	je	opasnije	nego	po	danu	dolaziti	ovamo?	Bit	ćemo	sumnjivi
svakome	tko	nas	vidi.«
»Znam	ja	to.	Ali	poslije	one	ludorije	nije	bilo	zgodnijeg	mjesta.	Najradije
bih	da	odemo	iz	ove	straćare.	Htio	sam	da	to	napravimo	već	jučer,	samo	uz
ona	dva	mala	prokletnika	i	njihovu	igru	na	brdu	odakle	su	nas	mogli	jasno
vidjeti,	tko	bi	se	mogao	maknuti	odavde?«
Na	ove	riječi	»dva	mala	prokletnika«	ponovno	uhvati	drhtavica	te
pomisliše	kako	su	se	na	svu	sreću	bili	sjetili	da	je	petak	i	zaključili	da	će
pričekati	naredni	dan.	U	srcu	požališe	što	nisu	pričekali	i	cijelu	godinu!
Ona	dva	čovjeka	izvadiše	pak	nešto	hrane	i	prihvatiše	se	jela.
Crvenokožac	Joe	najprije	je	dugo	i	zamišljeno	šutio,	a	onda	reče:
»Slušaj	me	sad,	momče	–	ti	pođi	uzvodno,	onamo	odakle	si	i	došao.	Čekaj
dok	ti	se	nekako	ne	javim.	Ja	ću	se	još	jednom	odvažiti	na	to	da	odem	do
mjesta	i	malo	vidim	što	se	zbiva.	‘Opasni’	posao	ćemo	obaviti	tek	kad	ja	malo
pronjuškam	okolo	i	zaključim	da	je	trenutak	povoljan.	A	onda	u	Teksas!
Zajedno	ćemo	dati	nogama	maha!«
Ovo	zadovolji	obojicu.	Ubrzo	i	jedan	i	drugi	stadoše	zijevati	pa
Crvenokožac	Joe	reče:
»Umirem	od	pospanosti!	Na	tebi	je	red	da	čuvaš	stražu.«	Sklupča	se	među
korovom	i	uskoro	zahrka.	Njegov	ga	drug	jedanput-dvaput	prodrma	pa
hrkanje	prestade.	Domalo	i	stražar	zakunja:	glava	mu	je	sve	niže	padala	pa
tako	obojica	zahrkaše.
Dječaci	duboko	i	zahvalno	odahnuše.	Tom	prošapta:
»Ovo	nam	je	prilika	–	dođi!«
Huck	reče:
»Ne	smin	–umrit	ću	ako	se	niki	od	nji’	dvoj’ce	probudi.«
Tom	ga	je	požurivao,	a	Huck	se	opirao.	Naposljetku	Tom	polagano	i
tihano	ustade	pa	krenu	sam.	No,	već	pri	prvom	koraku	što	ga	je	napravio,
trošni	pod	tako	grozno	zaškripa	da	on	klonu,	jedva	živ	od	straha.	Na	ponovni
pokušaj	nije	ni	pomišljao.	Dječaci	su	mirno	ležali	brojeći	beskrajne	trenutke,
sve	dok	im	se	ne	učini	da	je	vrijeme	stalo,	a	i	sama	beskonačnost	ostarjela:bili	su	presretni	primijetivši	da	barem	sunce	zalazi.
Jedan	od	one	dvojice	prestade	hrkati.	Crvenokožac	Joe	sjede	i	ogleda	se
pa	se	zlobno	podsmjehnu	svojem	drugu	kojem	je	glava	padala	na	koljena,
udari	ga	nogom	i	reče:
»Ej!	Krasno	ti	to	stražariš!	Ipak,	svejedno,	ništa	se	nije	dogodilo.«
»Ojoj!	Zaspao	sam?«
»Malčice	jesi.	Skoro	nam	je	i	vrijeme	da	krenemo,	ortače.	Što	ćemo	s
onom	sitnicom	od	plijena	što	nam	je	još	ostala?«
»Ne	znam	–	da	to	ostavimo	ovdje	kao	što	smo	uvijek	i	radili?	Nema	to
smisla	nositi	odavde	prije	nego	krenemo	prema	jugu.	Šest	stotina	i	pedeset	u
srebru	treba	bome	i	nositi.«
»Pa…	dobro…	ništa	se	neće	desiti	ako	još	jednom	i	dođemo	ovamo.«
»Ne,	ali	bih	rekao	da	je	bolje	dolaziti	ovamo	noću	kako	smo	to	ranije
radili.«
»Da,	ali	gledaj:	može	proći	dosta	vremena	prije	nego	se	meni	pruži	prava
prilika	za	taj	posao.	Svašta	se	može	desiti,	a	ovdje	nije	na	dovoljno	sigurnom
mjestu.	Najbolje	da	ga	zakopamo	kako	se	to	već	i	radi	–	i	to	duboko.«
»Dobar	prijedlog«,	reče	njegov	drug,	prijeđe	preko	sobe,	kleknu,	podiže
jedan	kamen	sa	stražnje	strane	ognjišta	pa	izvadi	vrećicu	koja	veselo
zazveketa.	Izvadi	iz	nje	dvadeset-trideset	dolara	za	sebe	i	isto	toliko	za
Crvenokošca	Joea	pa	dodade	vrećicu	polutanu	koji	je	već	klečao	u	jednom
kutu	kopajući	zemlju	velikim	lovačkim	nožem.
Dječaci	u	času	zaboraviše	na	sav	strah	i	na	sve	jade.	Pohlepnim	su
pogledom	pratili	svaki	pokret.	Kakve	li	sreće!	Na	ovako	sjajnu	priliku	ni	u
snu	nisu	pomišljali!	Šest	stotina	dolara	dovoljno	je	novaca	da	se	od	toga
obogati	pola	tuceta	dječaka!	Njihova	se	potraga	za	blagom	odvija	u
najsretnijim	mogućim	okolnostima	–	bez	one	mučne	neizvjesnosti	o	tome
gdje	treba	kopati!	Svaki	su	čas	laktom	gurkali	jedan	drugoga	–	a	to	je
gurkanje	bilo	rječito	i	lako	se	razumijevalo	jer	mu	je	značenje	naprosto	bilo:
‘A,	je	l’	ti	sad	drago	što	smo	ovdje?’
Joeov	nož	udari	o	nešto	tvrdo.
»Hej!«	reče	on.
»Što	je	sad?«	reče	njegov	drug.
»Napola	trula	daska…	ne,	nekakav	sanduk,	izgleda.	Daj,	prihvati	pa	davidimo	što	će	on	ovdje.	Ne	treba,	probio	sam	rupu.«
Gurnu	ruku	unutra,	a	onda	je	izvuče…
»Čovječe,	pa	to	su	pare!«
Njih	dvojica	pregledaše	šaku	kovanica.	Bile	su	zlatne.	I	dječaci	iznad	njih
bijahu	jednako	uzbuđeni	kao	i	oni,	a	i	jednako	tako	ushićeni.
Joeov	drug	reče:
»Brzo	ćemo	to	srediti.	Tamo	u	kutu	među	korovom,	s	druge	strane
ognjišta,	ima	jedan	stari	zahrđali	pijuk	–	maločas	sam	ga	vidio.«
On	potrča	onamo	pa	donese	trnokop	i	lopatu	koje	su	dječaci	bili	ondje
ostavili.	Crvenokožac	Joe	uze	trnokop,	ispitivački	ga	pogleda,	odmahnu
glavom,	promrmlja	nešto	sebi	u	bradu,	a	onda	zamahnu.	Brzo	iskopaše
sanduk.	Nije	bio	naročito	velik,	ali	je	bio	okovan	željezom,	a	mora	da	je	bio
veoma	jak	prije	no	što	su	ga	načele	duge	godine.	Zamuknuvši	od	blaženstva,
dva	su	čovjeka	neko	vrijeme	promatrala	blago.
»Ortače,	ovdje	ima	na	tisuće	dolara«,	reče	Crvenokožac	Joe.
»Uvijek	se	pričalo	da	se	Murrelova	banda	motala	ovuda	jednog	ljeta«,
primijeti	neznanac.
»Znam«,	reče	Crvenokožac	Joe,	»a	po	ovome	bih	rekao	da	je	tako	i	bilo.«
»Sad	se	nećeš	morati	gnjaviti	s	onim	drugim	poslom.«
Polutan	se	namršti	pa	reče:
»Ne	razumiješ	ti	mene.	Ili	bar	ne	razumiješ	što	je	tu	na	stvari.	Nije	meni	u
tome	važna	pljačka,	nego	osveta!«	I	zlokobno	mu	svjetlo	bljesnu	u	očima.	»U
tome	ću	trebati	tvoju	pomoć	A	kad	to	bude	gotovo,	onda	u	Teksas.	Idi	sad
kući,	svojoj	Nance	i	djeci,	i	ostani	tamo	dok	ti	se	ne	javim.«
»Pa,	ako	ti	tako	kažeš.	A	što	ćemo	s	ovim	–	da	ga	opet	zakopamo?«
»Da.	(Neizmjerna	ushićenost	na	katu	iznad	njih.)	Ne!	Tako	mi	velikog
poglavice,	ne!	(Na	katu	iznad	njih	gorka	ojađenost.)	Skoro	sam	zaboravio.	Na
ovom	pijuku	ima	vlažne	zemlje!	(Dječaci	na	čas	premriješe	od	užasa.)	Što
pijuk	i	lopata	uopće	ovdje	rade?	Otkud	svježa	zemlja	na	njima?	Tko	ih	je
donio	ovamo	i	kamo	je	taj	netko	nestao?	Jesi	li	nekoga	čuo?	Nekoga	vidio?
Ma,	da!	Da	ove	pare	opet	zakopamo	pa	da	drugi	dođu	i	nađu	raskopano
prizemlje?	Nikako,	nipošto.	Odnijet	ćemo	ga	u	moje	skrovište.«
»Pa	jasno!	Trebao	sam	se	i	sâm	toga	sjetiti!	Misliš	na	broj	jedan?«»Ne…	broj	dva…	ispod	križa.	Ono	drugo	mjesto	nije	dobro,	previše	je
izloženo.«
»Dobro.	Već	se	skoro	dovoljno	smračilo	pa	možemo	krenuti.«
Crvenokožac	se	Joe	uspravi	i	pođe	od	prozora	do	prozora	oprezno
izvirujući.	Malo	potom	reče:
»Tko	je	mogao	ovamo	donijeti	taj	pijuk	i	lopatu?	Misliš	da	ima	nekoga
gore?«
Dječaci	ostadoše	bez	daha.	Crvenokožac	Joe	položi	ruku	na	nož,	na	tren
neodlučno	zastade,	a	onda	krenu	prema	stepenicama.	Dječacima	pade	na
pamet	ormar,	ali	ih	snaga	bijaše	ostavila.	Koraci	su	škripali	uza	stepenice,	a
nepodnošljivost	strašnoga	položaja	probudi	u	dječacima	pokolebanu
odlučnost	pa	su	već	htjeli	jurnuti	prema	ormaru,	kadli	se	začu	prasak	trule
slomljene	daske	i	Crvenokožac	se	Joe	nađe	na	zemlji	usred	ostataka	srušenog
stepeništa.	On	psujući	ustade,	a	drug	mu	reče:
»Čemu	sve	to?	Ako	nekog	i	ima	i	ako	se	nalazi	ondje	gore,	neka	gore	i
ostane	–	što	nas	briga?	Ako	baš	i	želi	skočiti	ovamo	dolje	i	upasti	u	nevolje,
tko	mu	brani?	Za	petnaest	minuta	će	se	spustiti	mrak	pa	neka	ide	za	nama	ako
baš	hoće.	Nemam	ništa	protiv.	Kako	ja	mislim,	tko	god	da	je	dovukao	ovamo
taj	pijuk	i	lopatu,	već	nas	je	opazio	i	pomislio	da	smo	duhovi,	đavoli	ili	nešto
slično.	Kladim	se	da	se	od	straha	još	nije	zaustavio.«
Joe	je	još	neko	vrijeme	gunđao,	a	onda	se	složi	s	prijateljem	da	ostatak
danjega	svjetla	treba	iskoristiti	i	sve	pripremiti	za	polazak.	Brzo	nakon	toga
njih	se	dvojica	išuljaše	iz	kuće	u	sumrak	koji	se	sve	jače	spuštao	i	sa	svojim
se	dragocjenim	sandukom	uputiše	prema	rijeci.
Tom	i	Huck	ustadoše,	s	osjećajem	slabosti,	ali	i	silnoga	olakšanja,	pa	se
kroz	pukotine	između	brvana	na	zidovima	zagledaše	za	njima.	Da	ih	slijede?
Ni	u	ludilu.	Bili	su	zadovoljni	što	su	se	domogli	prizemlja	ne	slomivši	pri
tome	vrat	i	što	su	mogli	preko	brda	krenuti	natrag	u	mjesto.	Nisu	mnogo
razgovarali.	Iz	dubine	su	duše	proklinjali	sami	sebe	–	proklinjali	zlu	sreću
koja	ih	je	navela	da	ponesu	sa	sobom	u	kuću	lopatu	i	trnokop.	Da	toga	nije
bilo,	Crvenokožac	Joe	nikada	ne	bi	ništa	posumnjao.	Sakrio	bi	srebro	pored
zlata	i	ostavio	sve	ondje	dok	on	ne	izvrši	onu	»osvetu«,	a	onda	bi	na	svoj
veliki	jad	otkrio	da	je	novca	nekim	čudom	nestalo.	Gorke	li,	gorke	sudbine	što
su	ponijeli	oruđe	sa	sobom!
Odluče	da	će	budno	motriti	na	Španjolca	kada	opet	dođe	u	mjesto	da
izvidi	priliku	za	onu	svoju	osvetničku	rabotu	i	slijediti	ga	do	»broja	dva«,	ma
gdje	to	bilo.	Onda	Tomu	na	pamet	dođe	jeziva	pomisao:»Osveta?	A	što,	Huck,	ako	misli	na	nas?«
»Joj,	ne!«	reče	Huck	gotovo	se	onesvijestivši.
Podrobno	to	pretresoše	pa	su	na	ulasku	u	mjesto	bili	skloni	uvjerenju	da	je
vjerojatno	mislio	na	nekoga	drugog	–	odnosno	da	je	u	najmanju	ruku	mislio
samo	na	Toma	jer	je	samo	Tom	i	svjedočio	protiv	njega.
Slaba	je,	vrlo	slaba	utjeha	Tomu	bila	što	je	u	opasnosti	ostao	sam!	U
društvu	bi	mu,	mislio	je,	bilo	daleko	lakše.Dvadeset	i	sedmo	poglavlje
Pustolovina	koju	je	doživio	u	toku	dana,	cijele	je	noći	u	snovima	silno
uznemiravala	Toma.	Četiri	je	puta	već	bio	položio	ruke	na	ono	pregolemo
blago	i	četiri	mu	se	puta	pod	prstima	sve	rasplinulo	u	ništavilo	kada	ga	je	san
izdao,	a	java	ga	suočila	s	krutom	stvarnošću	i	vlastitim	jadom.	Dok	je	tako
rano	ujutro	ležao	prisjećajući	se	pojedinosti	svoje	velike	pustolovine,	shvati
da	mu	se	one	čine	čudno	nejasne	i	daleke	–	kao	da	su	se	zbile	u	nekom
drugom	svijetu	ili	u	davno	minulom	vremenu.	Tada	mu	pade	na	um	kako
mora	da	je	cijela	ta	velika	pustolovina	bila	tek	san!	U	prilog	je	toj	njegovoj
pomisli	govorio	vrlo	čvrst	dokaz	–	naime,	količina	novca	što	ga	bijaše	vidio,
bila	je	prevelika	da	bi	bila	stvarna.	Do	tada	nikada	nije	na	hrpi	vidio	više	od
pedeset	dolara	pa	je,	kao	i	svi	dječaci	njegove	dobi	i	životnih	prilika,	svaki
spomen	na	»stotine«	i	»tisuće«	shvaćao	kao	kićeni	govorni	ukras	te	mislio	da
takve	svote	uistinu	ne	postoje	na	ovom	svijetu.	Ni	na	trenutak	nije
pretpostavljao	da	se	tako	golema	svota	kao	što	je	stotinu	dolara	u	gotovu
novcu	može	naći	u	ma	čijem	vlasništvu.	Da	je	tko	pobliže	zagledao	njegove
pojmove	o	skrivenom	blagu,	otkrio	bi	kako	to	blago	sačinjavaju	pregršt
stvarnih	kovanica	od	deset	centi	i	cijeli	vagan	sjajnih,	neuhvatljivih	dolara.
No,	zgode	doživljene	u	toku	ove	pustolovine	pod	pritiskom	su	se	stalnog
razmišljanja	o	njima	ocrtavale	sve	oštrije	i	jasnije	tako	da	Tom	doskora	stade
naginjati	uvjerenju	kako,	na	kraju	krajeva,	sve	skupa	možda	i	nije	bilo	tek
san.	Tu	je	neizvjesnost	trebalo	odagnati.	Na	brzinu	će	pojesti	nešto	za
doručak,	a	onda	potražiti	Hucka.
Huck	je	sjedio	na	rubu	teglenice,	ravnodušno	brčkajući	nogama	po	vodi	i
doimajući	se	veoma	turobno.	Tom	odluči	kako	će	Hucka	pustiti	da	sam	načne
razgovor	o	blagu.	Ako	to	ne	učini,	time	će	se	dokazati	da	je	cijela	pustolovina
zapravo	bila	samo	san.
»Zdravo,	Huck!«
»Zdravo	i	tebi!«
Šutnja,	no	samo	na	čas.»Tome,	da	smo	oni	prokleti	pijuk	i	lopatu	pust’li	kod	onog	suvog	drveta,
sad	bi	pare	bile	naše!	Ma,	je	l’	to	nije	grozno?«
»Znači,	nije	san,	nije!	Nekako	mi	je	i	krivo	da	nije.	Vrag	me	odnio	ako
nije	tako,	Huck.«
»Šta	nije	san?«
»Ma,	ono	jučer.	Napola	sam	povjerovao	da	jest.«
»San!	Da	se	one	stepen’ce	nisu	survale,	vidija	bi	ti	svoj	san!	Ja	san	dosta
cilu	noć	sanja,	i	to	sve	neke	snove	u	kojizin	me	progonija	oni	Španac	s
povezom	na	oku,	đava’	ga	lipi	odnija!«
»Ma,	ne!	Ako	ga	odnese,	nikad	ga	više	nećemo	naći!	Ni	ući	novcu	u
trag!«
»Tome,	nikad	mi	njega	nećemo	nać’!	Čouku	se	samo	jednon	može
posrećit’	da	se	dočepa	take	‘rpe	para,	a	nama	je	ta	srića	pobigla.	A	i	jako	bi	mi
gadno	bilo	da	ga	moran	opet	vidit’.«
»Pa,	i	meni,	ali	bih	ga	ipak	rado	vidio	i	slijedio	do	onog	broja	dva.«
»Do	broja	dva,	da,	ta	ti	piva.	Razmišlja	san	o	tom,	ali	se	ničem	nemogu
dositit’.	Šta	tebi	izgleda	da	bi	to	moglo	bit’?«
»Ne	znam.	Tako	tajanstveno	zvuči.	Čuj,	Huck,	možda	je	to	broj	neke
kuće!«
»Sjajno!…	Ne,	Tome,	neće	to	bit’.	A	ako	i	jest,	onda	to	neće	bit’	u	ovoj
selendri.	Ovdi	nema	brojova.«
»Pa,	bome	je	tako.	Čekaj	čas	da	razmislim.	Evo	–	to	je	sigurno	broj	sobe	–
znaš,	kao	u	svratištu!«
»A,	to	će	bit’	to!	Samo	su	dva	svratišta.	Brzo	se	to	more	otkrit’.«
»Huck,	ostani	ovdje	dok	se	ne	vratim.«
I	Tom	brzo	otrča.	Na	javnim	mu	je	mjestima	bilo	draže	da	ne	bude	u
Huckovu	društvu.	Nije	ga	bilo	natrag	pola	sata.	Otkrio	je	da	se	u	sobi	broj	dva
u	boljem	od	dva	svratišta	već	odavno	nastanio	neki	mladi	odvjetnik	i	da	još
uvijek	ondje	stanuje.	U	manje	otmjenoj	gostionici	u	vezi	je	sa	sobom	broj	dva
postojala	neka	tajna.	Gostioničarov	mu	sinčić	reče	kako	je	ta	soba	cijelo
vrijeme	zaključana,	a	da	on	nikada	nije	nikoga	vidio	da	ulazi	onamo	ili
odande	izlazi,	osim	noću:	ne	zna	koji	je	tome	razlog,	malo	ga	mori
radoznalost,	ali	ne	previše,	a	najviše	čemu	se	mogao	domisliti	u	vezi	s	tom
tajnom	bilo	je	da	se	zabavlja	predodžbom	o	tome	kako	je	soba	broj	dva»ukleta«,	pa	je	čak	prethodne	noći	primijetio	u	njoj	i	svjetlo.
»Toliko	sam	uspio	saznati,	Huck.	Izgleda	mi	da	je	to	baš	onaj	broj	dva
koji	tražimo.«
»I	ja	bi	to	reka’,	Tome.	Šta	ćeš	sad?«
»Čekaj	da	razmislim.«
Tom	je	dugo	razmišljao,	a	onda	reče:
»Ovako	ćemo.	Stražnja	vrata	sobe	broj	dva,	to	su	ti	ona	vrata	koja	vode	u
uski	prolaz	između	krčme	i	ostataka	srušenog	starog	dućana.	Ti	se	sada
domogni	svih	ključeva	koji	ti	dođu	pod	ruku,	a	ja	ću	maznuti	sve	tetine,	pa
ćemo,	čim	dođe	prva	noć	bez	mjesečine,	otići	onamo	i	iskušati	ih.	I	ne
zaboravi	pripaziti	na	Crvenokošca	Joea	jer	znaš	da	će,	sam	je	to	rekao,
navratiti	u	mjesto	i	možda	uvrebati	priliku	za	osvetu.	Ako	ga	vidiš,	samo	pođi
za	njim	pa	ako	ne	ode	do	sobe	broj	dva,	onda	to	nije	pravo	mjesto.«
»Bogo,	ne	bi’	ja	njega	sam	slidija!«
»Pa	to	će	ti	sigurno	biti	noću.	Možda	te	čak	neće	ni	vidjeti,	a	da	te	i	vidi,
možda	neće	ništa	posumnjati.«
»Pa,	ako	bude	dosti	velik	mrak,	reka’	bi	da	ću	poć	za	njin.	Ne	znaden	–	ne
znaden.	Provat	ću.«
»Tako	da	znaš,	Huck,	ja	bih	ga	po	mraku	slijedio.	Možda	neće	imati
prilike	za	osvetu	pa	će	odmah	otići	po	novac.«
»Imaš	pravo,	Tome,	imaš	pravo.	Poć’	ću	za	njin,	bokca	mu,	‘oću!«
»Tako	se	govori!	Drži	se	toga,	Huck,	a	bome	ću	i	ja!«Dvadeset	i	osmo	poglavlje
Te	se	noći	Tom	i	Huck	spremiše	za	novu	pustolovinu.	Sve	do	iza	devet
sati	motali	su	se	u	blizini	svratišta,	jedan	izdaleka	motreći	na	prolaz,	a	drugi
na	ulaz	u	svratište.	Nitko	nije	ušao	u	prolaz	niti	izašao	iz	njega,	nitko	nalik	na
Španjolca	nije	prošao	kroz	ulaz	svratišta.	Činilo	se	da	će	noć	biti	obasjana
mjesečinom	pa	Tom	ode	kući	dogovorivši	se	s	Huckom	da,	zađe	li	mjesec
dovoljno	za	oblake,	dođe	po	njega	i	»zamijauče«,	a	Tom	će	se	tada	iskrasti	i
poći	s	njime	da	iskuša	ključeve.	No,	noć	je	i	dalje	bila	vedra	pa	Huck	oko
dvanaest	sati	napusti	stražu	i	povuče	se	na	počinak	u	neku	praznu	bačvu	u
kojoj	se	ranije	držao	šećer.
U	utorak	je	dječake	pratila	jednako	zla	sreća.	Isto	tako	i	u	srijedu.	No,	u
četvrtak	se	učini	da	stvari	kreću	na	bolje.	Tom	se	u	pravi	čas	iskrade	iz	kuće
noseći	tetkinu	staru	limenu	svjetiljku	i	veliki	ručnik	kojim	će	je	zakloniti.
Svjetiljku	sakri	u	Huckovu	bačvu	za	šećer	i	njihovo	stražarenje	otpoče.	Sat
vremena	prije	ponoći	zatvori	se	gostionica	i	svjetla	se	u	njoj	(jedina	u	okolici)
pogasiše.	Nikakva	Španjolca	nisu	vidjeli.	Nitko	nije	ulazio	u	prolaz	ni	izlazio
iz	njega.	Sve	im	je	išlo	na	ruku.	Posvuda	vladaše	mrkli	mrak,	a	gluhu	tišinu
prekidao	tek	povremeni	mrmor	daleke	grmljavine.
Tom	pođe	po	svjetiljku,	zapali	je	u	bačvi,	čvrsto	je	omota	ručnikom	pa	se
dvojica	pustolova	kroz	tamu	odšuljaše	prema	svratištu.	Huck	ostade	na	straži,
a	Tom	oprezno	krenu	niz	prolaz.	Nastade	razdoblje	tjeskobna	iščekivanja	koje
je	poput	kakve	planine	nalijegalo	Hucku	na	dušu.	Poželi	čak	ugledati	i
blijesak	svjetiljke	–	zbog	toga	bi	se	doduše	prepao,	ali	bi	barem	znao	da	je
Tom	još	živ.	Činilo	mu	se	da	su	već	prošli	i	sati	od	Tomova	odlaska.	Sigurno
će	biti	da	se	onesvijestio,	a	možda	je	čak	i	mrtav:	možda	mu	srce	nije	izdržalo
sve	to	uzbuđenje	i	stravu.	U	svojem	se	nemiru	Huck	sve	više	primicao
prolazu,	strahujući	od	svakojakih	grozota	i	svaki	čas	očekujući	da	se	dogodi
neka	užasna	nesreća	od	koje	će	mu	se	presjeći	dah.	I	nije	bilo	baš	mnogo	toga
što	bi	se	moglo	presjeći	jer	je	ionako	jedva	uspijevao	tu	i	tamo	usrknuti
ponešto	zraka,	a	sudeći	po	načinu	kako	je	tuklo,	i	srce	mu	se	spremalo	uskoro
smalaksati.	Odjednom	ugleda	blijesak	svjetla	i	Tom	kao	vihor	prohuja	pored
njega:»Bježi!«	reče.	»Bježi	koliko	te	noge	nose!«
Hucku	nije	trebalo	dvaput	reći	–	dosta	je	bilo	i	jednom:	prije	no	što	je
drugi	put	čuo	upozorenje,	već	je	bio	postigao	brzinu	od	trideset-četrdeset
milja	na	sat.	Dječaci	se	ni	na	čas	nisu	zaustavljali,	sve	dok	ne	stigoše	do	šupe
kraj	napuštene	klaonice	na	drugom	kraju	sela.	Tek	što	se	skloniše	u	njezin
zaklon,	izbi	oluja	i	spusti	se	pljusak.	Čim	mu	se	vratio	dah,	Tom	reče:
»Huck,	bilo	je	grozno!	Iskušao	sam	dva	ključa	što	sam	tiše	mogao,	ali	se
od	toga	čulo	tako	glasno	škljocanje	da	sam	od	straha	jedva	dolazio	do	daha.	A
nijedan	se	nije	htio	ni	okrenuti	u	bravi.	I	onda,	ma	nisam	ni	primjetio	što
radim,	nego	sam	uhvatio	za	kvaku	i	vrata	su	se	otvorila!	Uopće	nisu	bila
zaključana!	Uletio	sam	unutra,	maknuo	ručnik	i…	tako	mi	duše	moje!
»Što,	Tome,	što	si	vidio?«
»Huck,	skoro	sam	stao	na	ruku	Crvenokošcu	Joeu!«
»Nisi	valjda!«
»Jesam!	Ležao	je	na	podu	i	spavao	kao	zaklan,	s	onim	povezom	preko
oka,	a	ruke	je	bio	raširio	u	stranu.«
»Bogo!	I	šta	s’	unda?	Je	l’	se	probudija?«
»Ne,	ni	maknuo	se	nije.	Bio	je	pijan,	izgleda	mi.	A	ja	sam	zgrabio	ručnik	i
zbrisao!«
»Bome	se	ja	ručnika	ne	bi	ni	sitija!«
»Pa,	ja	sam	se	toga	morao	sjetiti.	Tetka	bi	mi	uši	izvukla	da	ga	izgubim.«
»Čuj,	Tome,	a	je	l’	si	vidija	oni	sanduk?«
»Huck,	nije	mi	uopće	bilo	do	razgledavanja.	Nisam	vidio	sanduk.	Nisam
vidio	križ.	Nisam	vidio	ništa	osim	boce	i	limenog	lončića	na	podu	kraj
Crvenokošca	Joea.	Da,	vidio	sam	u	sobi	i	dvije	bačve	i	još	gomilu	boca.	Sad
shvaćaš	što	je	zapravo	s	tom	‘ukletom’	sobom?«
»Šta?«
»Ma,	od	viskija	je	ukleta!	Možda	u	svim	trezvenjačkim	krčmama	postoji
po	jedna	takva	ukleta	soba,	a,	Huck?«
»Pa,	reka’	bi	da	more	bit	i	jes’	tako.	Ki	bi	to	mislija?	Nego,	čuj,	Tome,	ako
se	Crvenokožac	Joe	napija,	sad	bi	baš	bilo	pravo	vrime	da	uzmemo	oni
sanduk.«
»Kako	da	ne!	Izvoli,	idi	po	njega!«Huck	se	strese.
»Pa,	ne…	izgleda	mi	da	baš	i	ne	bi’.«
»I	meni	tako	izgleda,	Huck.	Samo	jedna	boca	kraj	Crvenokošca	Joea	nije
dosta.	Da	ih	ima	tri,	tek	bi	onda	bio	dosta	pijan	pa	bih	i	ja	uzeo	sanduk.«
Zastadoše	pa	su	dugo	šutke	razmišljali,	a	potom	Tom	reče:
»Pazi	ovamo,	Huck,	bolje	da	više	ništa	ne	pokušavamo	sve	dok	ne
budemo	sigurni	da	Crvenokošca	Joea	nema	u	sobi.	Ovo	je	da	umreš	od	straha.
Nego,	ako	budemo	svaku	noć	stražarili,	sasvim	sigurno	ćemo	ga	prije	ili
kasnije	vidjeti	kad	bude	izlazio,	a	onda	ćemo	brzom	brzinom	maznuti
sanduk.«
»Pa,	važi	što	se	mene	tiče.	Ja	ću	stražarit’	cilu	noć,	i	to	svake	noći,	samo
ako	ti	‘oćeš	obavit’	oni	drugi	dio	posla.«
»Može.	Ti	onda	samo	protrči	kroz	Hooperovu	ulicu	do	prvog	ugla	i
zamijauči,	a	ako	ja	budem	spavao,	baci	mi	kamenčić	u	prozor	da	me
probudiš.«
»Važi.	Dogovorito!«
»Čuj,	Huck,	oluja	je	prestala	pa	ja	idem	kući.	Za	sat-dva	će	i	svanuti.	Ti	se
vrati	i	stražari	do	jutra,	može?«
»Reka’	san	ti	da	‘oću,	Tome,	pa	unda	i	‘oću.	Neću	se	maknit’	od	te	krčme,
makar	i	cilu	godinu!	Po	danu	ću	spavat’,	a	noću	stražarit’.«
»Izvrsno.	A	gdje	ćeš	spavati?«
»Na	sinu	kod	Bena	Rogersa.	On	mi	je	dopustija,	a	pustit	će	me	i	čiča	Jake,
onaj	crnjo	šta	pripada	njegovom	tati.	Ja	čiči	Jakeu	uvik	donesen	vode	kad	god
mu	triba,	a	on	mi,	svaki	put	kad	ga	pitan,	da	nešto	za	jist’	ako	mu	štagod
ostane.	To	ti	je	strašno	dobar	crnjo,	Tome.	Mene	voli	jer	se	nikad	ne	držin	ka’
da	nešto	više	vridin	neg’	on.	Nekad	čak	i	sidnemo	zajedno	pa	i	jeden	s	njim.
Al’	nemoj	to	dalje	govorit’.	Kad	si	grozno	gladan,	moraš	radit’	i	nike	stvari
koje	inače	ne	bi	radija.«
»Znači,	ako	te	po	danu	ne	budem	trebao,	pustit	ću	te	da	spavaš.	Neću	te
gnjaviti.	A	ti,	čim	noću	vidiš	da	se	nešto	dešava,	odmah	skoči	do	mene	i
zamijauči.«Dvadeset	i	deveto	poglavlje
Prvo	što	je	Tom	čuo	u	petak	ujutro	bila	je	radosna	vijest	–	obitelj	se	suca
Thatchera	sinoć	bila	vratila	u	mjesto.	I	Crvenokožac	Joe	i	blago	na	čas	padoše
u	zaborav	i	najzanimljivija	mu	ponovno	postade	Becky.	Sastade	se	s	njom	pa
se	dobro	zabaviše,	do	mile	se	volje	igrajući	»skrivača«	i	»lovice«,	zajedno	s
gomilom	druge	djece	iz	škole.	Na	sveopće	zadovoljstvo,	dan	na	kraju	bi
okrunjen	posebnim	obećanjem.	Becky	je	od	majke	bila	izmolila	pristanak	da
se	sutradan	priredi	onaj	dugo	obećavani	i	dugo	odgađani	izlet.	Njezinoj
radosti	nije	bilo	kraja,	a	ni	Tomova	nije	bila	umjerenija.	Još	prije	sumraka
razaslaše	pozive	pa	svu	mladež	u	selu	namah	uhvati	grozničavo	uzbuđenje	što
ga	izazvaše	pripreme	i	radosno	iščekivanje.	Tom	od	uzbuđenja	nije	prilično
dugo	mogao	zaspati	te	se	nadao	da	će	dočekati	i	Huckovo	»mijau«	pa	će
sutradan	moći	tim	blagom	zapanjiti	Becky	i	ostale	izletnike,	no	razočarao	se.
Nikakva	znaka	te	noći	nije	bilo.
Napokon	stiže	i	jutro	pa	se	oko	deset-jedanaest	sati	nestašna	i	obijesna
družba	okupi	u	kući	suca	Thatchera	i	tako	sve	bi	spremno	za	polazak.	Nije	bio
običaj	da	stariji	svojom	prisutnošću	kvare	izlet,	a	smatralo	se	da	će	djeca	biti
dovoljno	sigurna	pod	paskom	nekoliko	mlađahnih	osamnaestogodišnjih
gospođica	i	nekolicine	mlade	gospode	u	dobi	od	nekih	dvadeset	i	tri	godine.
Za	ovu	je	prigodu	unajmljena	stara	parna	skela	i	domalo	je	veseli	čopor,
natovaren	košarama	punim	hrane,	hrlio	uz	glavnu	ulicu.	Sid	se	bio	razbolio	pa
je	morao	propustiti	ovu	zabavu,	a	Mary	bijaše	ostala	kod	kuće	da	ga	zabavlja.
Posljednje	što	je	gospođa	Thatcher	rekla	Becky,	bilo	je:
»Nećete	se	vratiti	sve	dokasna,	mila.	Možda	bi	bilo	bolje	da	prenoćiš	kod
neke	od	djevojčica	koje	stanuju	blizu	pristaništa.«
»Onda	ću	ostati	kod	Susy	Harper,	mama.«
»Izvrsno.	Pazi	da	se	lijepo	vladaš	i	ne	upuštaš	se	u	nestašluke.«
Malo	kasnije,	dok	su	išli	putem	jedno	uz	drugo,	Tom	reče	Becky:
»Čuj	–	znaš	što	ćemo	napraviti?	Umjesto	da	pođemo	do	Joea	Harpera,
popet	ćemo	se	na	brežuljak	i	otići	do	udovice	Douglas.	Kod	nje	će	sigurno	bitisladoleda!	Ima	ga	u	nje	gotovo	svaki	dan	–	na	vagone.	A	njoj	će	biti	strašno
drago	da	dođemo.«
»O,	to	će	biti	zabavno!«
Potom	Becky	na	tren	razmisli	pa	reče:
»Ali,	što	će	mi	mama	reći?«
»Pa	ona	neće	ni	znati!«
Djevojčica	promisli	o	prijedlogu	pa	nevoljko	reče:
»Izgleda	mi	da	ne	bih	smjela…	ali…«
»Ma,	koješta!	Tvoja	majka	neće	znati	za	to,	pa	što	je	onda	u	tome	loše?
Njoj	je	najvažnije	da	se	tebi	ništa	ne	dogodi,	a	kladim	se	da	bi	te	i	sama
poslala	udovici	da	se	toga	sjetila.	Siguran	sam	da	bi!«
Sjajna	gostoljubivost	udovice	Douglas	bila	je	zamamna	meka.	Ta	meka	i
Tomovo	uvjeravanje	uskoro	odniješe	pobjedu.	Stoga	pade	odluka	da	nikome
ništa	ne	govore	o	svojem	naumu	za	tu	noć.	Tomu	doskora	pade	na	um	i	to	da
bi	možda	Huck	baš	noćas	mogao	doći	po	njega	i	javiti	se	ugovorenim
znakom.	Ta	mu	pomisao	djelomično	pomuti	iščekivanje.	Ipak	se	ne	bi	bio
rado	odrekao	veselja	da	ode	u	posjet	udovici	Douglas.	A	zašto	da	ga	se	i
odrekne,	razmišljao	je	–	sinoć	nije	bilo	znaka,	pa	zašto	bi	bilo	vjerojatnije	da
će	ga	biti	baš	noćas?	Sigurna	večerašnja	zabava	prevagnu	nad	neizvjesnim
blagom	pa	se	Tom,	kao	pravi	dječak,	opredijeli	za	ono	što	ga	je	jače	privlačilo
i	odluči	da	se	toga	dana	ni	u	jednom	trenutku	neće	prepustiti	mislima	o
sanduku	s	novcem.
Tri	milje	nizvodno	od	mjesta	parna	se	skela	zaustavi	kraj	ulaza	u	šumovitu
dolinu	i	ondje	pristade.	Družba	poput	roja	pčela	pohrli	na	obalu	pa	doskora
udaljeni	šumski	zakuci	i	krševiti	visovi	nadaleko	i	naširoko	odzvanjahu
povicima	i	smijehom.	Iskušavši	najrazličitije	načine	na	koje	čovjeku	može
postati	vruće	i	na	koje	se	može	umoriti,	lutalice	se,	poprilično	ogladnjele,
malo-pomalo	vratiše	u	logor	i	stadoše	tamaniti	ukusne	zalihe	koje	bijahu
ponijeli	sa	sobom.	Nakon	gozbe	osvježiše	se	odmorom	i	čavrljanjem	u
hladovini	krošnjatih	hrastova,	a	malo	potom	netko	povika:
»Tko	je	za	to	da	se	ide	u	špilju?«
21
Svi	su	bili	za	to.	Odnekuda	se	pojaviše	svežnjići	svijeća	i	nastade	opća
trka	uzbrdo.	Ulaz	u	špilju	nalazio	se	visoko	na	obronku	brijega,	a	otvor	mu	je
bio	u	obliku	slova	A.	Teška	ulazna	vrata	nisu	bila	osigurana	poprečnom
šipkom.	Iza	njih	je	bila	uska	komorica,	studena	kao	ledenica,	od	prirodeozidana	čvrstim	vapnencem	što	se	rosio	hladnim	kapljicama.	Bilo	je
romantično	i	tajanstveno	stajati	ondje	u	mrkloj	tami	i	gledati	van	na	zelenu
dolinu,	svu	blistavu	od	sunca.	No,	uzbudljivost	ovoga	položaja	brzo	izblijedje
i	ponovno	se	razliježe	vesela	graja.	Čim	bi	se	upalila	neka	svijeća,	svi	bi
nasrnuli	na	njezina	vlasnika,	nakon	čega	bi	uslijedila	borba	i	junačka	obrana,
ali	bi	svijeća	uskoro	poletjela	na	tlo	ili	se	ugasila,	a	potom	bi	se	prosuo
radostan	smijeh	i	započela	nova	jurnjava.	No,	svemu	dođe	kraj	pa	se	uskoro
svrstaše	jedan	iza	drugoga	i	tako	se	stadoše	spuštati	niz	oštru	strminu
glavnoga	hodnika,	a	treptavi	im	niz	svijeća	nejasno	otkrivao	uznosite
stjenovite	zidove	gotovo	sve	do	mjesta	gdje	su	se	na	visini	od	šezdeset	stopa
međusobno	spajali.	Sam	glavni	hodnik	nije	bio	širi	od	osam	do	deset	stopa.
Svakih	nekoliko	koraka	na	obje	su	se	strane	od	njega	odvajali	visoki	i	još	uži
prosjeci	jer	McDougalova	špilja	i	nije	bila	ništa	drugo	do	golem	splet
krivudavih	prolaza	koji	su	se	sastajali	jedan	s	drugim	i	onda	opet	razdvajali,	a
da	pri	tome	nikamo	nisu	vodili.	Govorilo	se	da	bi	čovjek	dane	i	noći	mogao
lutati	kroz	tu	zakučastu	zavrzlamu	raspuklina	i	bezdana,	a	da	nikada	ne	dođe
do	kraja	špilje.	Mogao	bi	se	spuštati	sve	niže	i	niže,	pa	još	niže	u	utrobu
zemljinu,	no	sve	bi	bilo	isto	–	splet	hodnika	ispod	spleta	hodnika	i	nigdje
kraja	nijednome	od	njih.	Špilju	nitko	nije	»upoznao«.	To	je	bilo	nemoguće.
Većina	je	mladih	ljudi	upoznala	jedan	njezin	dio,	a	nije	bilo	uobičajeno
odvažiti	se	mnogo	dalje	od	toga	poznatog	dijela.	Tom	Sawyer	bio	je	upoznao
špilju	isto	toliko	koliko	i	bilo	tko	drugi.
Povorka	prevali	glavnim	hodnikom	nekih	tri	četvrt	milje,	a	potom	se
skupine	i	parovi	počeše	osipati	po	pokrajnjim	ograncima,	hitati	kroz	zloslutne
galerije	te	nenadano	iskrsavati	na	mjestima	gdje	su	se	galerije	ponovno
spajale.	Pojedine	su	skupine	mogle	jedna	drugu	izbjegavati	i	po	pola	sata,	a	da
ne	izađu	izvan	»poznatog«	područja.
Malo-pomalo	jedna	skupina	za	drugom	dovrluda	natrag	do	ulaza	u	špilju,
svi	zadihani,	razdragani,	od	glave	do	pete	umrljani	lojem	nakapalim	sa
svijeća,	olijepljeni	ilovačom	i	ushićeni	uspješnim	danom.	Zapanjiše	se
otkrivši	kako	im	je	vrijeme	brzo	prošlo	i	da	je	već	blizu	noć.	Prodorno	ih	je
zvono	dozivalo	već	pola	sata.	Ovakav	je	završetak	pustolovnoga	dana	bio,
međutim,	romantičan	pa	su	njime	svi	bili	zadovoljni.	Kada	se	parna	skela	sa
svojim	nestašnim	teretom	otisnula	uz	struju,	nitko	osim	njezina	kapetana	nije
ni	najmanje	žalio	za	izgubljenim	vremenom.
Huck	je	već	stajao	na	straži	kada	odsjev	svjetala	s	parne	skele	kliznu
mimo	pristaništa.	Sa	skele	nije	čuo	ni	glaska	jer	je	mlađarija	bila	tako	mirna	i
tiha	kako	to	biva	s	ljudima	kad	su	nasmrt	umorni.	Zapitao	se	kakva	je	to
brodica	i	zašto	se	nije	zaustavila	na	pristaništu,	a	potom	ju	je	smetnuo	s	uma	iobratio	pažnju	na	svoju	zadaću.	Sve	je	dalje	odmicala	noć,	oblačna	i	tamna.
Dođe	i	deset	sati,	prestade	tandrkanje	kola,	raštrkana	se	svjetla	stala	trnuti,
nestadoše	zakašnjeli	pješaci,	selo	se	prepustilo	snu,	a	maloga	stražara	ostavilo
nasamo	u	tišini	i	društvu	duhova.	Izbi	i	jedanaest	pa	se	ugasiše	i	svjetla	u
svratištu	te	sada	posvuda	zavlada	mrak.	Huck	je	čekao	nesnosno	dugo,	kako
mu	se	činilo,	no	desilo	se	nije	ništa.	Osjećao	je	sve	manje	pouzdanja.	Ima	li
ovo	smisla?	Ima	li	ovo	uopće	smisla?	Zašto	da	ne	odustane	i	ode	spavati?
Do	uha	mu	doprije	neki	šum.	U	tren	se	oka	sav	pretvori	u	uho.	Vrata	što
su	vodila	u	prolaz,	bila	su	se	tiho	zatvorila.	On	jurnu	do	ugla	staroga	dućana.
U	narednom	trenutku	dvojica	muškaraca	strugnuše	pored	njega,	a	jedan	od
njih	kao	da	je	nosio	nešto	pod	miškom.Mora	da	je	to	onaj	sanduk!	Znači,
blago	namjeravaju	nekamo	prenijeti.	Kako	da	sad	pođe	po	Toma?	Bila	bi	to
besmislica	–	ova	dvojica	bi	nestala	zajedno	sa	sandukom	i	više	ih	nitko	nikada
ne	bi	pronašao.	Ne,	zalijepit	će	se	za	njih	i	slijediti	ih	kao	sjena:	pouzdat	će	se
u	to	da	će	ga	tama	zaštititi	pa	ga	ljudi	ispred	njega	neće	otkriti.	Razglabajući
ovako	sam	sa	sobom,	Huck	izađe	iz	zaklona	te	se	stade	poput	mačke	i
bosonog	šuljati	za	dvojicom	muškaraca,	dopuštajući	im	da	odmaknu	samo
toliko	da	ih	ne	izgubi	iz	vida.
Prođoše	tako	mimo	tri	skupine	kuća	u	ulici	uz	rijeku,	a	potom	skrenuše
nalijevo	u	jednu	poprečnu	ulicu.	Zatim	produžiše	ravno,	sve	dok	ne	stigoše	do
puta	koji	je	vodio	na	Cardiff	Hill,	a	onda	pođoše	njime.	Bez	krzmanja
ostaviše	za	sobom	kuću	staroga	Velšanina,	na	pola	puta	uz	brijeg,	te	se
nastaviše	uspinjati.	Dobro	je,	pomisli	Huck,	zakopat	će	ga	u	starom
kamenolomu.	No,	ona	se	dvojica	ne	zaustaviše	ni	kod	kamenoloma.	Produžiše
dalje,	sve	do	vrha.	Zađoše	na	usku	stazicu	među	visokom	rujevinom	i
najednom	ih	proguta	tmina.	Huck	se	primače	smanjujući	razmak,	uvjeren	da
ga	sada	nikako	neće	moći	vidjeti.	Neko	je	vrijeme	kaskao	za	njima,	a	onda
uspori	korak,	u	strahu	da	ih	prebrzo	sustiže.	Krenu	još	malo,	a	onda	se
zaustavi.	Osluhnu	–	nigdje	ni	glaska,	osim	što	mu	se	činilo	da	čuje	udarce
vlastitog	srca.	Iza	brda	dopre	huk	sove	–	zloslutna	li	zvuka!	No,	koraci	se	nisu
čuli.	Nebesa,	zar	je	sve	propalo?	I	baš	je	htio	odjuriti	kao	na	krilima,	kada	se
ni	četiri	stope	daleko	od	njega	netko	nakašlja!	Hucku	srce	skoči	u	grlo,	ali
proguta	strah,	pa	ostade	stajati	drhteći	kao	da	se	najedanput	na	njega	sručilo
tuce	vrućica	i	osjećajući	se	tako	slabačak	da	je	mislio	kako	će	sigurno	svaki
čas	pasti	na	zemlju.	Znao	je	gdje	se	nalazi.	Znao	je	da	se	nalazi	na	pet	stopa
od	nogostupa	koji	je	preko	ograde	vodio	na	zemljište	udovice	Douglas.
Odlično,	pomisli,	neka	ga	samo	ovdje	zakopaju:	tu	ga	neće	biti	teško
pronaći.«
A	onda	se	začu	glas…	veoma	tih	glas…	glas	Crvenokošca	Joea:»Prokleta	bila,	vjerojatno	je	neko	društvo	kod	nje	–	svjetlo	još	gori,	a	već
je	kasno.«
»Ja	ne	vidim	nikakvo	svjetlo.«
Bio	je	to	glas	onoga	nepoznatog	čovjeka	iz	uklete	kuće.	Od	smrtnog	se
straha	Hucku	sledi	srce	u	grudima	–	to	je,	znači,	bila	ona	»osvetnička«	rabota!
Prva	mu	je	pomisao	bila	da	pobjegne.	Potom	se	sjeti	kako	je	udovica	Douglas
više	nego	jednom	bila	ljubazna	prema	njemu,	a	ovi	su	je	ljudi	možda	nakanili
ubiti.	Volio	bi	da	se	može	odvažiti	na	to	da	je	sam	upozori,	no	znao	je	da	se	to
neće	usuditi	–	ova	bi	ga	dvojica	mogla	u	tome	uloviti.	Sve	mu	ovo,	a	i	više	od
toga,	prođe	glavom	u	trenutku	što	je	protekao	između	neznančevih	riječi	i
Crvenokoščeva	odgovora	koji	je	glasio:
»Zato	što	ti	smeta	grm.	Gle..	ovako…	vidiš	li	sada?«
»Da.	Pa,	izgleda	mi	da	je	zbilja	neko	društvo	kod	nje.	Bolje	da
odustanemo.«
»Da	odustanemo,	a	ja	se	baš	spremam	zauvijek	otići	iz	ovog	kraja!	Da
odustanemo	i	da	nam	se	možda	više	nikad	ne	pruži	prilika	za	to!	Ponovno	ću
ti	reći,	kao	što	sam	ti	već	ranije	rekao,	nije	mi	stalo	do	njezinih	para	–	neka
budu	tebi.	Ali	je	njezin	muž	okrutno	postupio	sa	mnom…	mnogo	puta	je
okrutno	postupio	sa	mnom…	a	najglavnije	od	svega,	kao	mirovni	sudac
osudio	me	zbog	skitnje.	I	to	nije	sve.	To	nije	ni	milijunti	dio	svega!	Dao	me
bičevati!	–	bičevati	ispred	zatvora,	kao	crnčugu!	I	cijelo	mjesto	je	to	gledalo!
Dao	me	bičevati!	Razumiješ?	Gadno	me	sredio,	ali	je	umro.	Zato	ću	sada	ja
nju	srediti.«
»Oh,	nećeš	je	valjda	ubiti!	Nemoj	je	ubiti!«
»Ubiti?	Tko	je	spomenuo	ubojstvo?	Njega	bih	ubio	da	je	živ,	ali	nju	neću.
Kad	se	hoćeš	osvetiti	na	ženi,	nećeš	je	ubiti	–	ni	govora!	Moraš	je	unakaziti.
Rasporiti	joj	nosnice	i	razrezati	uši	kao	krmači!«
»Bože,	pa	to	je…«
»Svoje	mišljenje	zadrži	za	sebe!	Bolje	će	ti	biti.	Zavezat	ću	je	za	krevet.
Ako	nasmrt	iskrvari,	jesam	li	ja	za	to	kriv?	Neću	plakati	ako	se	to	i	dogodi.
Pajdo	moj,	ti	ćeš	mi	u	tome	pomoći…	radi	mene…	zato	i	jesi	ovdje…	sam
možda	ne	bih	uspio.	Ako	se	predomisliš,	ubit	ću	te.	Razumiješ?	A	ako	budem
morao	ubiti	tebe,	ubit	ću	i	nju	pa	tako	nitko	nikad	neće	doznati	tko	je	to
učinio.«
»Pa,	ako	se	mora,	daj	da	to	obavimo.	Što	brže,	to	bolje	–	mene	već	jeza
hvata.«»Sada?	A	društvo	u	kući?	Slušaj	ti	–	još	ću	u	tebe	i	posumnjati,	da	znaš.
Ne,	pričekat	ćemo	dok	se	svjetla	ne	pogase,	nikamo	nam	se	ne	žuri.«
Huck	nasluti	da	će	sada	nastupiti	šutnja	–	nešto	mnogo	gore	od	bilo
kakva,	pa	i	najdužega	razgovora	o	umorstvu,	te	suspregnu	dah	i	oprezno
zakorači	unatrag.	Pažljivo	i	čvrsto	spusti	stopalo	na	zemlju,	zanjihavši	se	prije
toga	na	jednoj	nozi,	nesigurno,	tako	da	se	gotovo	prevrnuo,	te	naginjući	se
prvo	na	jednu,	pa	onda	na	drugu	stranu.	Načini	još	jedan	korak	unatrag,	uz	isti
složeni	postupak	i	istu	opasnost,	a	potom	još	jedan,	pa	još	jedan,	a	onda	mu
pod	nogom	–	krcnu	grančica!	Zaustavi	dah	i	osluhnu.	Nikakva	zvuka.
Potpuna	tišina.	Huckovoj	sreći	nije	bilo	kraja.	Vrati	se	sada	putem	kojim	je	i
došao,	prolazeći	između	zidova	od	rujevine,	okrenu	se	pažljivo	poput	kakva
broda,	a	onda	brzo,	no	oprezno	krenu	dalje.	Kada	izbi	kraj	kamenoloma,
osjeti	se	sigurnim	pa	podbrusi	pete	i	poletje.	Brzao	je,	brzao	sve	niže,	dok	ne
stiže	do	Velšaninove	kuće.	Zalupa	na	vrata	i	začas	se	kroz	prozor	pomoli
starčeva	glava	i	glave	dvojice	njegovih	snažnih	sinova.
»Kakva	je	to	strka?	Tko	lupa?	Što	hoćete?«
»Puštite	me	brzo	unutri!	Sve	ću	van	ispričat’.«
»Ma	nemoj,	a	koji	si	ti?«
»Huckleberry	Finn…	brže,	otvor’te	mi!«
»Huckleberry	Finn,	još	i	to!	To	baš	i	nije	ime	pred	kojim	se	vrata	otvaraju,
rekao	bih!	Ali	pustite	ga	unutra,	momci,	da	vidimo	o	kakvoj	se	nevolji	radi.«
»Molin	vas,	nemojte	nipošto	odat’	da	san	vam	ovo	ja	reka’«,	bile	su	prve
Huckove	riječi	kada	se	našao	u	kući.	»Nemojte,	molin	vas…	inače	ću	ja
sigurno	poginit’…	al’	je	udovica	znala	bit’	dobra	prema	meni,	pa	bi’	van	tija
reć’…	a	i	oću	van	reć’,	samo	ako	obećate	da	nikad	nećete	odat’	da	san	van	to
ja	javija.«
»Svetoga	mi	Jurja,	on	nam	zaista	ima	nešto	reći,	inače	se	ne	bi	ovako
držao!«	uzviknu	starac.	»Na	sunce	s	tim,	momče,	a	nitko	od	nas	ovdje	nikad
te	neće	odati.«
Tri	su	se	minute	kasnije	starac	i	njegovi	sinovi,	dobro	naoružani,	već	bili
uspeli	uz	brijeg	i	na	prstima	kročili	stazicom	između	grmova	rujevine,	s
oružjem	u	ruci.	Huck	ih	nije	dalje	pratio.	Sakrio	se	iza	velikoga	kamena	i
napeto	slušao.	Troma,	tjeskobna	tišina,	a	onda	najednom	prasnu	hitac	i	začu
se	nečiji	krik.
Huck	nije	čekao	da	dozna	pojedinosti.	Skoči	na	noge	i	što	su	ga	noge
nosile	odbrza	niz	brijeg.Trideseto	poglavlje
U	nedjelju	ujutro,	s	prvim	zracima	zore,	Huck	se	pope	uz	brijeg	i	tiho
pokuca	na	vrata	staroga	Velšanina.	Ukućani	su	još	spavali,	no	zbog	noćašnjih
su	događaja	spavali	tek	napola	uha.	Kroz	prozor	se	začu:
»Tko	je?«
Huckov	plašljivi	glas	tiho	odvrati:
»Otvor’te	mi,	molin	vas!	To	san	ja,	Huck	Finn!«
»Pred	tim	se	imenom,	momče,	naša	vrata	otvaraju	i	danju	i	noću!	Dobro
nam	došao!«
Neobično	su	zvučale	ove	riječi	u	ušima	maloga	skitnice,	a	ugodnijih
nikada	nije	čuo.	Zadnjom	ga	pak	rečenicom,	koliko	se	sjećao,	nikada	nitko
nije	dočekao.	Na	vratima	škljocnu	brava	i	on	uđe.	Ponudiše	mu	da	sjedne,	a
starac	i	dvojica	njegovih	visokih	sinova	na	brzinu	se	odjenuše.
»E,	pa,	mladiću,	nadam	se	da	možeš	dobro	pojesti	jer	će	doručak	biti
gotov	čim	izađe	sunce,	a	da	će	biti	vreo	tako	da	će	se	sve	pušiti,	o	tome	ne
moraš	brinuti!	Ja	i	moji	dečki	noćas	smo	se	nadali	da	ćeš	se	vratiti	ovamo	i
kod	nas	prenoćiti.«
»Stra’otno	san	se	uplašija«,	reče	Huck,	»pa	san	uteka’.	Sta’	san	bižat’	kad
su	puknili	oni	pištolji	i	tri	se	milje	nisan	zaustavlja’.Sad	san	doša’	zato	što,
znate,	‘oću	čut’	što	je	bilo,	a	doša’	san	prije	zore	jer	nisan	‘tija	naletit’	na	one
đavle,	pa	da	su	i	mrtvi.«
»E,	jadni	moj	dečko,	bome	se	vidi	na	tebi	da	si	proveo	tešku	noć,	ali	će	se
ovdje	za	tebe	naći	krevet	čim	završiš	s	doručkom.	Ne,	dečko	moj,	nisu	mrtvi,
i	silno	nam	je	krivo	zbog	toga.	Znaš,	prema	tvojem	opisu	točno	smo	znali
gdje	ih	možemo	zgrabiti	pa	smo	im	se	prišuljali	na	prstima,	sve	dok	se	nismo
našli	na	petnaest	stopa	od	njih	–	na	onom	puteljku	kroz	rujevinu	bilo	je
mračno	kao	u	rogu	–	a	meni	ti	je	baš	onda	došlo	da	kihnem.	Pasja	sreća!
Pokušao	sam	se	suzdržati,	ali	od	toga	nikakve	vajde	–	morao	sam	kihnuti	i
kihnuo	sam!	Ja	sam	išao	prvi	i	držao	spreman	pištolj	pa,	kad	sam	počeokihati,	a	oni	lupeži	sa	staze	skočili	u	grmlje,	zavikao	sam:	‘Pucajte,	dečki!’	i
opalio	onamo	odakle	se	čulo	šuštanje	grmlja.	Isto	su	napravili	i	moji	dečki,	ali
su	gadovi	klisnuli	u	tren	oka,	a	mi	za	njima,	sve	kroz	šumu.	Bojim	se	da	im
nismo	došli	ni	blizu.	Kad	su	počeli	bježati,	ispalili	su	svaki	po	jedan	hitac,	ali
su	meci	samo	prozujali	kraj	nas	i	nisu	nas	ni	okrznuli.	Kad	im	više	nismo	čuli
korake,	odustali	smo	od	progona,	vratili	se	u	mjesto	i	probudili	redarstvenike.
Oni	su	skupili	četu	i	pošli	na	rijeku	da	stražare,	a	čim	svane,	šerif	će	skupiti
ljude	i	pretražiti	šumu.	I	moji	dečki	će	im	se	odmah	pridružiti.	Šteta	što
nemamo	njihov	opis	–	to	bi	nam	poprilično	pomoglo.	Ali	pretpostavljam,
mladiću,	da	ni	ti	u	mraku	nisi	vidio	kako	ti	zlikovci	izgledaju,	je	li?
»O,	jesan,	vidija	san	ih	u	mistu	i	poša’	za	njima.«
»Sjajno!	Opiši	nam	ih,	dečko,	opiši	ih!«
»Jedan	je	onaj	stari	Španac	šta	ne	mere	ni	čut	ni	govorit,	a	koji	se	ovud’
već	jednom	il’	dvaput	mota’,	a	drugi	neki	podmukli	klipan,	sav	odrpan…«
»To	će	biti	dosta,	mladiću,	poznajemo	mi	njih!	Naletio	sam	na	njih	u	šumi
iza	udovičine	kuće	pa	su	samo	brisnuli.	Hitro	na	noge,	dečki,	pa	ispričajte	ovo
šerifu	–	doručkovat	ćete	sutra!«
Velšaninovi	sinovi	smjesta	krenuše,	a	Huck	im	na	izlasku	iz	prostorije
pritrča	i	povika:
»Al’	molin	vas,	nemojte	nikom	reć’	da	san	i’	ja	cinka’!	‘Vako	vas	molin!«
»U	redu,	Huck,	ako	ti	tako	kažeš,	ali	tebi	to	što	si	učinio	može	služiti
samo	na	čast.«
»O,	ne,	ne!	Molin	vas,	nemojte!«
Kada	su	mladići	otišli,	stari	Velšanin	reče:
»Njih	dvojica	će	šutjeti,	a	isto	tako	i	ja.	Ali	zašto	ne	želiš	da	se	to	zna?«
Huck	nije	htio	ništa	dalje	objašnjavati,	osim	što	reče	da	o	jednom	od	tih
ljudi	već	i	previše	zna	pa	ni	zašto	na	svijetu	ne	bi	htio	da	taj	čovjek	dozna
kako	on	o	njemu	zna	nešto	što	bi	ga	moglo	teretiti…	jer	će	ga	inače	sigurno
ubiti.
Starac	mu	još	jednom	obeća	da	neće	nikome	ništa	reći	pa	kaza:
»Kako	si	došao	na	to	da	pođeš	za	tim	prijanima,	momče?	Izgledali	su	ti
sumnjivo?«
Huck	je	šutio	smišljajući	što	je	moguće	oprezniji	odgovor.	Potom	reče:
»Pa,	vid’te,	ja	san	van	zločest	dečko	–	bar	tako	svaki	kaže,	a	ja	protivutoga	neman	šta	reć’	–	pa	kadikad	ne	meren	puno	spavat’	zato	što	mislin	o	tom
i	pokušavan	smislit’	kako	bi	se	tu	moglo	nešto	učinit’	da	to	prominin.	Tako
van	je	bilo	i	prošlu	noć.	Nisan	moga’	spavat’	pa	san	oko	ponoća	izaša’	van	na
ulicu	i	malo	se	mota’	i	livo	i	desno,	pa	kad	san	doša’	do	one	stare	ruševne
zgrade	od	cigle	u	kojoj	je	bija	dućan	kraj	Trezvenjačke	krčme,	naslonija	san
se	na	zid	da	još	malo	razmislin.	I	baš	van	onda	naiđu	ova	dva	prijaška	i	prođu
kraj	mene,	a	nešto	su	nos’li	pod	rukon	pa	san	odma’	pomislija	da	su	to
sigurno	neđere	zdipili.	Jedan	je	pušija	cigaru,	a	drugi	je	od	njeg	zatražija
vatre.	Tako	su	stali	baš	ispreda	me	pa	su	in	cigare	bacale	svitlo	na	lice	i	tako
san	ja	vidija	da	je	jedan	od	nji’	taj	gluvonimi	Španac	–	pozna’	san	ga	po	biloj
bradi	i	povezu	priko	oka,	a	drugi	nekakva	đavolja	rđa	od	čouka,	sav	u
prnjan’.«
»Kako	si	pri	svjetlu	cigare	uspio	vidjeti	da	je	u	prnjama?«
Hucka	ovo	načas	osupnu,	a	onda	reče:
»Pa,	ne	znan	–	čini	mi	se	ka’	da	san	vidija.«
»I	onda	su	oni	pošli	dalje,	a	ti	si…«
»…	poša’	za	njizin.	Da,	to	san	napravija.	‘Tija	san	vidit’	šta	se	dešava	–
kad	su	se	oni	uzeli	tako	šuljat’.	Iša’	san	za	njizin	sve	do	mista	di	se	može	prić’
priko	udovič’nog	plota	pa	san	staja’	u	mraku	i	čuja	odrpanca	di	moli	za
udovičin	život,	a	Španca	di	se	kune	da	će	joj	isić’	lice	ka’	šta	san	jučer	reka’
vama	i	vašim	deč…«
»Što	kažeš?	Da	je	gluhonijemi	čovjek	sve	to	izgovorio?«
Huck	je	i	opet	strahovito	pogriješio!	Svim	se	silama	trudio	da	starcu	ne
pruži	ni	najmanji	nagovještaj	o	tome	tko	bi	mogao	biti	onaj	»Španac«,	no
jezik	kao	da	je	bio	čvrsto	odlučio	da	mu,	što	god	on	učinio,	navuče	nevolju	na
glavu.	Pokušavao	se	na	sve	mile	načine	izvući	iz	škripca,	ali	je	pod	starčevim
budnim	okom	samo	upadao	iz	pogreške	u	pogrešku.	Nakon	nekog	vremena
Velšanin	reče:
»Dečko	moj,	mene	se	nemoj	bojati.	Zbog	mene	ti	neće	ni	za	što	na	svijetu
ni	vlas	s	glave	pasti.	Ne,	ja	ću	te	zaštititi,	zaštitit	ću	te.	Taj	tvoj	Španac	uopće
nije	gluhonijem	–	to	ti	je	nehotice	izletjelo	i	ne	možeš	to	više	povući.	Ti	o	tom
Španjolcu	nešto	znaš	za	što	bi	htio	da	se	ne	sazna.	Imaj	povjerenja	u	mene	–
reci	mi	o	čemu	je	riječ,	a	vjeruj	mi	–	neću	te	izdati.«
Huck	se	načas	zagleda	u	čestite	starčeve	oči,	a	onda	se	naže	k	njemu	i
prošapta	mu	u	uho:
»Nije	to	nikaki	Španac	–	to	je	Crvenokožac	Joe!«Velšanin	umalo	skoči	sa	stolice.	Domalo	reče:
»Sad	mi	je	sve	jasno.	Kad	si	ono	pričao	da	se	prijete	kako	će	joj	razrezati
uši	i	rasporiti	nosnice,	mislio	sam	da	si	to	sve	sam	iskitio	jer	se	bijelci	tako	ne
osvećuju.	Ali	on	je	Crvenokožac!	To	je	već	nešto	sasvim	drugo.«
Za	vrijeme	doručka	razgovor	se	nastavi	pa	starac	između	ostaloga	ispriča
kako	su	on	i	njegovi	sinovi,	prije	nego	će	se	prošle	noći	vratiti	u	postelju,	bili
uzeli	svjetiljku	i	pregledali	prijelaz	preko	ograde	i	sve	uokolo	tražeći	tragove
krvi.	Nisu	našli	nikakav	krvavi	trag,	nego	pozamašan	svežanj,	au	njemu…
»Šta	je	bilo	u	njem’?«
Da	su	te	riječi	bile	munja,	ne	bi	Hucku	mogle	izletjeti	s	problijedjelih
usana	takvom	nevjerojatnom	brzinom.	Oči	mu	se	razrogačile,	a	dah	zastao	u
očekivanju	odgovora.	Velšanin	se	trže	pa	se	i	on	zagleda	u	Hucka…	na	tri…
pet…	deset	sekundi,	a	onda	odvrati:
»Provalnički	alat.	Ama	što	je	tebi?«
Neizrecivo	sretan,	Huck	klonu	natrag	u	stolicu,	tiho,	ali	duboko
odahnuvši.	Velšanin	ga	ozbiljno	i	radoznalo	promotri	pa	doskora	reče:
»Da,	provalnički	alat.	Kao	da	ti	je	zbog	toga	silno	laknulo.	Ma	što	si	se	ti
zbog	toga	toliko	preplašio?	Što	si	očekivao	da	ćemo	naći?«
Huck	je	bio	na	sto	muka	–	ispitivačko	je	starčevo	oko	počivalo	na
njemu…	bio	bi	dao	ne	znam	što	da	se	može	sjetiti	nekakva	vjerodostojna
odgovora…	ništa	mu	nije	dolazilo	na	um…	ispitivačko	je	oko	sve	dublje
pronicalo	u	nj…	nametnu	mu	se	besmislen	odgovor…	a	nije	bilo	vremena	da
ga	odvagne	pa	bubnu	slabašnim	glasom:
»Možda	knjige	za	vjeronauk.«
Jadni	je	Huck	bio	previše	prestravljen	da	bi	se	pri	tome	još	i	nasmiješio,
no	zato	se	starac	glasno	i	veselo	nasmija,	tresući	se	od	glave	do	pete	tako	da
mu	je	na	tijelu	svaka	koščica	podrhtavala,	te	na	kraju	reče	kako	ovakav
smijeh	zlata	vrijedi	jer	čovjeku	prištedi	izdatak	za	liječnika.	Onda	dodade:
»Jadna	moja	momčino,	sav	si	mi	blijed	i	iscrpljen	–	loše	izgledaš.
Nikakvo	čudo	da	si	malo	rastresen	i	smućen.	Ma,	doći	ćeš	ti	k	sebi.	Vjerujem
da	će	te	odmor	i	san	oporaviti.«
Huck	se	ljutio	na	sebe	što	je	bio	tako	blesav	i	pokazao	tako	sumnjivu
uzbuđenost	kad	je,	čim	je	čuo	razgovor	kraj	prijelaza	preko	udovičine	ograde,
već	ionako	bio	odbacio	pomisao	da	se	u	svežnju	što	su	ga	razbojnici	donijeli
iz	svratišta	nalazi	blago.	On	je,	međutim,	samo	mislio	da	nije	riječ	o	blagu,	anije	to	zasigurno	znao	pa	je	spomen	o	pronađenom	zavežljaju	bio	previše	za
njegovo	samosvladavanje.	No,	sve	u	svemu,	bilo	mu	je	drago	što	je	došlo	do
ove	zgode	jer	je	sada	bez	ikakve	dvojbe	znao	da	ovaj	zavežljaj	nije	onaj	pravi
zavežljaj	pa	mu	pri	duši	postade	lijepo	i	lagodno.	Zapravo,	činilo	se	da	sada
sve	ide	baš	onako	kako	i	treba:	blago	mora	da	je	još	uvijek	u	broju	dva,	onu
će	dvojicu	još	istoga	dana	uhvatiti	i	strpati	u	zatvor,	a	on	i	Tom	noćas	će	se
domoći	zlata	bez	ikakvih	neprilika	i	straha	da	će	ih	tkogod	pri	tome	zateći.
Netom	podoručkovaše,	a	na	vratima	se	začu	kucanje.	Huck	skoči	i	pohita
da	se	sakrije	jer	mu	nipošto	nije	bilo	stalo	do	toga	da	ga	netko,	makar	i
izdaleka,	dovede	u	vezu	s	noćašnjim	događajima.	Velšanin	pusti	u	kuću
nekoliko	gospođa	i	gospode,	među	ostalima	i	udovicu	Douglas,	a	primijeti	i
skupine	mještana	koji	su	se	penjali	uzbrdo	i	dolazili	da	pogledaju	prijelaz
preko	udovičine	ograde.	Vijest	se,	znači,	već	bila	proširila.
Posjetioci	zatražiše	od	Velšanina	da	im	ispriča	sve	što	se	protekle	noći
događalo.	Udovica	mu	nije	mogla	dovoljno	zahvaliti	što	joj	je	spasio	život.
»Nemojte	to	ni	spominjati,	gospođo.	Ima	još	netko	kome	možda	dugujete
još	veću	zahvalnost	nego	meni	i	mojim	dečkima,	ali	mi	je	ta	osoba	zabranila
da	joj	odam	ime.	Da	te	osobe	nije	bilo,	ne	bismo	se	mi	uopće	našli	kraj	vaše
kuće.«
Ovo,	dakako,	potače	tako	golemu	radoznalost	da	posjetioci	gotovo
zapostaviše	glavni	događaj,	no	Velšanin	ne	htjede	udovoljiti	znatiželji	koja	ih
je	izjedala,	a	kasnije	zahvatila	i	cijelo	mjesto	i	odbi	odati	tajnu.	Kada	se	sve
ostalo	saznalo,	udovica	reče:
»Ja	sam	čitala	u	krevetu	i	tako	zaspala	pa	sam	prespavala	svu	tu	gužvu.
Zašto	niste	pokucali	i	probudili	me?«
»Mislili	smo	da	to	nije	nužno.	Bilo	je	jasno	da	se	oni	prijani	neće	vratiti,	a
osim	toga	više	nisu	imali	ni	otpirača,	pa	kakvog	bi	smisla	imalo	da	vas
probudimo	i	na	smrt	preplašimo?	Moja	su	tri	crnca	sve	do	jutra	pazila	na	vašu
kuću.	Eto,	baš	su	se	vratili.
Stiže	još	posjetitelja	pa	se	sve	ovo	pričalo	i	prepričavalo	još	nekoliko	sati.
Za	vrijeme	školskog	raspusta	nije	bilo	nedjeljne	škole,	ali	zato	svi
poraniše	u	crkvu.	O	uzbudljivom	se	događaju	preklapalo	i	crno	i	bijelo.	Stiže	i
vijest	da	se	zlikovcima	još	nije	ušlo	u	trag.	Nakon	završetka	propovijedi	žena
suca	Thatchera	priđe	gospođi	Harper	koja	se,	zajedno	sa	svima	ostalima,
prolazom	između	klupa	kretala	prema	crkvenim	vratima	pa	joj	reče:
»Hoće	li	to	moja	Becky	prespavati	cijeli	dan?	I	mislila	sam	da	će	bitimrtva	umorna.«
»Vaša	Becky?«
»Da«,	uz	prestravljen	će	pogled	gospođa	Thatcher,	»pa	zar	nije	kod	vas
prenoćila?«
»Ma,	nije.«
Gospođa	Thatcher	problijedje	i	sruši	se	na	klupu	baš	u	trenutku	kad	je
onuda	prolazila	tetka	Polly	u	živahnu	razgovoru	s	nekom	prijateljicom.	Tetka
Polly	reče:
»Dobro	jutro,	gospođo	Thatcher.	Dobro	jutro,	gospođo	Harper.	Mog
dečka	opet	nigdje	nema.	Sve	mi	izgleda	da	je	prenoćio	kod	vas	–	kod	jedne	od
vas	dvije.	A	sad	ga	je	strah	doći	u	crkvu.	Morat	ću	to	s	njim	raščistiti.«
Gospođa	Thatcher	slabašno	odmahnu	glavom	i	problijedje	jače	no	ranije.
»Kod	nas	nije	bio«,	reče	gospođa	Harper	i	na	njoj	se	poče	opažati
uznemirenost.	Na	licu	se	tetke	Polly	jasno	odražavala	tjeskoba.
»Joe	Harperu,	jesi	li	jutros	vidio	mojeg	Toma?«
»Nisam,	gospođo.«
»Kad	si	ga	zadnji	put	vidio?«
Joe	se	pokuša	sjetiti,	ali	nije	mogao	ništa	sigurno	tvrditi.	Svijet	zastade	na
izlasku	iz	crkve.	Prostruja	šapat	i	na	svakom	se	licu	pojavi	zloslutna
uznemirenost.	Stadoše	zabrinuto	ispitivati	djecu,	kao	i	mlade	učitelje	i
učiteljice.	Svi	rekoše	da	nisu	primijetili	jesu	li	Tom	i	Becky	bili	na	skeli
prilikom	povratka	kući:	bio	je	mrak,	a	niko	nije	ni	pomišljao	na	to	da
provjerava	jesu	li	svi	na	broju.	Neki	mladić	napokon	izlanu	kako	se	boji	da	su
njih	dvoje	možda	ostali	u	špilji!	Gospođa	se	Thatcher	onesvijesti,	a	tetka
Polly	briznu	u	plač	i	stade	kršiti	ruke.
Uzbuna	se	pronese	od	usta	do	usta,	od	skupine	do	skupine,	od	ulice	do
ulice	pa	su	za	pet	minuta	već	zvonila	sva	zvona	i	cijelo	mjesto	bilo	na
nogama!	Događaj	na	Cardiff	Hillu	začas	izgubi	svaku	važnost	i	razbojnici
padoše	u	zaborav:	ljudi	osedlaše	konje,	ukrcaše	se	u	čamce,	pokrenuše	parnu
skelu	pa	je,	još	i	prije	no	što	je	prošlo	pola	sata	otkako	se	pročula	užasna
vijest,	dvije	stotine	ljudi	cestom	i	rijekom	hrlilo	prema	špilji.
Cijelo	je	beskrajno	poslijepodne	selo	bilo	pusto	i	kao	izumrlo.	Brojne	su
žene	dolazile	u	posjet	tetki	Polly	i	gospođi	Thatcher	u	želji	da	ih	utješe.
Plakale	su	zajedno	s	njima,	a	to	je	pomagalo	više	od	riječi.	Cijelu	je
beskonačnu	noć	mjesto	iščekivalo	vijesti,	no	kada	konačno	osvanu	jutro,	stižesamo	poruka:	»Pošaljite	još	svijeća	–	i	hrane.«	Gospođa	je	Tatsher	skoro
izludjela,	a	isto	tako	i	tetka	Polly.	Sudac	Thatcher	iz	špilje	im	je	poručivao	da
se	nadaju	i	da	budu	hrabre,	no	te	im	poruke	ne	donesoše	mnogo	utjehe.
Stari	se	Velšanin	vrati	kući	u	svitanje,	ulijepljen	lojem	od	svijeća	i	umrljan
ilovačom	te	gotovo	posve	iznuren.	Hucka	zateče	kako	još	uvijek	leži	u
postelji	koju	mu	je	bio	pripremio,	i	to	u	grozničavu	bunilu.	Svi	su	liječnici	bili
otišli	u	špilju,	pa	se	stoga	udovica	Douglas	prihvati	brige	o	bolesniku.
Udovica	reče	da	će	ga	njegovati	kako	najbolje	bude	znala	i	umjela	jer	je	on,
bio	dobar,	zao	ili	nešto	treće,	ipak	Božje	stvorenje,	a	što	god	je	Božje,	ne
smije	se	zapustiti.	Velšanin	pak	reče	da	u	Hucku	ima	i	dobrih	osobina,	a
udovica	će	na	to:
»Pouzdano	je	tako.	To	je	biljeg	Božji.	On	ga	uvijek	utisne	na	nas.	Uvijek.
Bar	donekle	njime	obilježi	svako	stvorenje	koje	izađe	iz	ruku	njegovih.«
Rano	prijepodne	stadoše	u	selo	pristizati	raštrkane	skupine	iscrpljenih
ljudi,	no	najizdržljiviji	mještani	nastaviše	s	potragom.	Jedine	vijesti	do	kojih
se	moglo	doći	glasile	su	da	su	pretraženi	i	najudaljeniji	dijelovi	pećine	u	koje
još	nikad	nitko	nije	zašao,	da	će	se	temeljito	pregledati	svaki	zakutak	i	svaka
pukotina	te	da,	kamo	god	netko	odlutao	spletom	prolaza,	svakako	će	vidjeti
titranje	i	treperenje	svjetala	u	daljini,	a	odjek	povika	i	hitaca	iz	pištolja
potmulo	odzvanja	kroz	mračne	hodnike.	Na	jednom	mjestu,	daleko	od	dijela
kamo	obično	zalaze	posjetioci,	nađoše	na	stijeni	imena	Becky	&	Tom,
ispisana	čađavim	plamenom	svijeće,	a	u	blizini	lojem	umrljan	komadić	vrpce.
Gospođa	Thatcher	prepoznade	vrpcu	i	rasplaka	se	nad	njom.	Reče	da	će	joj	ta
vrpca	ostati	kao	posljednja	uspomena	na	njezinu	djevojčicu	i	da	joj	nijedan
drugi	spomen	ne	bi	mogao	biti	toliko	dragocjen	jer	se	ova	vrpca	posljednja
oprostila	od	njezina	živog	tijela	prije	no	što	ga	je	odnijela	strašna	smrt.
Govorilo	se	da	bi	u	pećini	tu	i	tamo	zasjalo	neko	daleko	svjetlašce	pa	bi	se
tada	razlegli	oduševljeni	poklici	i	gomila	bi	ljudi	uz	glasan	bat	koraka	žurno
potrčala	niz	prolaz,	a	onda	bi	redovito	uslijedilo	gorko	razočaranje:	bila	bi	to
samo	svijeća	nekoga	od	tragača.
Tri	su	se	užasna	dana	i	noći	sati	beskonačno	vukli,	a	selo	zapalo	u
beznadnu	čamu.	Nitko	nije	imao	volje	ni	za	što.	Baš	se	tada	slučajno	otkri	da
vlasnik	Trezvenjačke	krčme	toči	žestoka	pića,	no	to	jedva	da	i	uzbudi
općinstvo,	ma	koliko	činjenica	sama	po	sebi	izazivala	zaprepaštenost.	Došavši
na	čas	k	svijesti,	Huck	slabašnim	glasom	svrnu	razgovor	na	krčmu	te	na	kraju
zapita	–	nejasno	strahujući	od	najgorega	–	jesu	li,	otkako	se	on	razbolio,	u
Trezvenjačkoj	krčmi	išta	pronašli.
»Jesu«,	reče	udovica.Divlja	pogleda,	Huck	se	uspravi	u	postelji:
»Što?	Što	su	pronašli?«
»Viski!	I	krčma	je	sad	zatvorena.	Lezi,	dijete,	kako	si	me	prestrašio!
»Recite	mi	samo	jedno	–	samo	jedno,	molim	vas!	Je	li	ga	pronašao	Tom
Sawyer?«
Udovicu	obliše	suze.	»Pst,	pst!	Pst,	maleni!	Već	sam	ti	rekla	da	ne	smiješ
govoriti.	Teško	si,	teško	bolestan!«
Znači,	pronašli	su	samo	viski.	Da	je	u	pitanju	bilo	zlato,	već	bi	bilo	buke	i
strke.	Blago	je,	dakle,	zauvijek	nestalo	–	zauvijek!	No,	zbog	čega	udovica
plače?	Čudno	da	je	kadra	za	to.
Ove	su	se	misli	Hucku	mutno	motale	po	glavi	i	tako	ga	izmučile	da	je	od
iscrpljenosti	zaspao.	Udovica	reče	u	sebi:
»Zaspao	je,	siroče	moje	malo.	Je	li	ga	Tom	Sawyer	našao!	Dao	Bog	da
netko	nađe	Toma	Sawyera!	Ah,	malo	ih	je	ostalo	u	kojima	još	ima	dovoljno
nade	ili	snage	da	nastave	s	potragom.!«Trideset	i	prvo	poglavlje
Vratimo	se	sada	k	Tomu	i	Becky	i	onome	što	se	s	njima	dvoma	zbivalo	na
izletu.	S	ostalim	su	društvom	tumarali	kroz	mrkle	prolaze	obilazeći	poznate
ljepote	McDougalove	špilje	–	ljepote	koje	su	se	dičile	ponešto	pretjerano
zvučnim	imenima,	kao	što	su	»Salon«,	»Katedrala«,	»Aladinov	dvorac«	i	tako
redom.	Doskora	započe	vesela	igra	skrivača	pa	se	Tom	i	Becky	gorljivo
uključiše	u	nju,	a	onda	ih	od	trčanja	uhvati	lagani	umor	pa	odvrludaše
krivudavim	hodnikom,	visoko	podižući	svijeće	i	iščitavajući	pravu	zamršenu
paukovu	mrežu	imena,	datuma,	poštanskih	adresa	i	izreka	kojima	su	kamene
stijene	(s	pomoću	plamena	svijeće)	bile	oslikane	kao	kakvim	freskama.
Neprestano	idući	naprijed	u	međusobnom	razgovoru,	jedva	su	i	primjećivali
da	su	dospjeli	do	dijela	pećine	gdje	po	stijenama	nije	bilo	nikakvih	natpisa.
Čađavim	plamenom	svijeće	ispisaše	svoja	imena	ispod	jedne	kamene	izbočine
pa	krenuše	dalje.	Doskora	stigoše	do	mjesta	gdje	je	slab	mlaz	vode,	kapajući
preko	nekog	izbojka	i	noseći	sa	sobom	vapnenački	talog,	u	sporom	protoku
vječnosti	od	svjetlucava	i	neuništiva	kamena	stvorio	pravi	pravcati	slap	od
nabora	i	čipke.	Tom	je	bio	dovoljno	malen	da	se	zavuče	ispod	njega	pa	ga
osvijetli	da	Becky	može	uživati	u	tom	prizoru.	Usput	otkri	da	slap	poput
zavjese	zakriva	strmo	prirodno	stepenište	stisnuto	između	dvije	uske	stijene
pa	ga	najednom	obuze	silna	želja	da	postane	istraživač.	Becky	se	odazva
njegovu	pozivu	pa	svijećom	zajedno	načiniše	oznaku	koja	će	im	kasnije
poslužiti	kao	putokaz	i	dadoše	se	na	istraživanje.	Skretali	su	i	lijevo	i	desno,
spustili	se	sve	do	tajanstvenih	dubina	špilje,	ondje	načinili	još	jednu	oznaku
pa	otkrivudali	dalje	u	potrazi	za	novinama	o	kojima	će	pričati	svijetu	na
površini	zemlje.	Na	jednom	mjestu	nađoše	prostranu	dvoranu	s	čijega	je
stropa	visjelo	mnoštvo	blistavih	stalaktita	dugačkih	i	debelih	poput	čovječje
noge.	Obiđoše	cijelu	dvoranu,	čudeći	se	i	diveći,	pa	uskoro	odande	izađoše
kroz	jedan	od	brojnih	prolaza	što	su	vodili	u	nju	i	iz	nje.	Taj	ih	put	domalo
dovede	do	čarobnog	vrela	čije	je	korito	bilo	obloženo	sjajnim	kristalnim
injem,	a	nalazilo	se	usred	dvorane	čiji	su	zidovi	počivali	na	svoj	sili	čudesnih
stupova	nastalih	spajanjem	stalaktita	i	stalagmita,	što	je	pak	bio	plod
neprestanoga	kapanja	vode	tokom	brojnih	stoljeća.	O	svod	se	u	velikim
grozdovima	bili	objesili	šišmiši,	na	tisuće	njih	u	jednoj	takvoj	gomili:svjetlost	uznemiri	te	stvorove	pa	se	na	stotine	njih	u	jatima	obruši	prema
njima	dvoma,	cičeći	i	bijesno	se	zalijećući	u	svijeće.	Tom	im	je	poznavao	ćud
i	znao	kakva	opasnost	prijeti	od	ovakva	njihova	ponašanja.	Zgrabi	Becky	za
ruku	i	hitro	je	povuče	u	prvu	galeriju	na	koju	se	namjeriše:	i	ni	trenutka
prerano	jer	jedan	šišmiš	krilom	ugasi	Beckynu	svijeću	baš	u	času	kada	je
zakoračila	da	izađe	iz	dvorane.	Šišmiši	su	ih	još	dosta	daleko	progonili,	no
mali	bi	bjegunci	uvijek	zamakli	u	svaki	novi	prolaz	koji	bi	se	pojavio	pred
njima	te	se	naposljetku	otarasiše	tih	opasnih	stvorova.	Malo	zatim	Tom	otkri
podzemno	jezero	koje	se	u	svoj	svojoj	veličini	mutno	protezalo	u	daljinu,	sve
do	mjesta	gdje	su	mu	se	obrisi	gubili	u	sjenkama.	Poželje	mu	istražiti	obale,
no	zaključi	da	će	biti	najbolje	najprije	sjesti	i	malo	otpočinuti.	I	tada	duboka
tišina	ovoga	mjesta	prvi	put	spusti	vlažnu	i	ljepljivu	ruku	na	njihovu	dušu.
Becky	reče:
»Gle,	nisam	dosad	na	to	ni	mislila,	ali	mi	se	čini	da	već	dugo	nisam
nikoga	čula.«
»Nemoj	zaboraviti,	Becky,	da	smo	mi	ovdje	duboko	ispod	njih,	a	ne	znam
ni	sam	koliko	smo	daleko	od	njih	otišli	prema	sjeveru,	jugu,	istoku	ili	već
nekamo.	Ne	možemo	ih	ovdje	čuti.«
Becky	se	zabrinu.
»Tko	zna,	Tome,	koliko	smo	već	dugo	ovdje	dolje.	Bolje	da	se	vratimo.«
»Da,	i	meni	tako	izgleda.	Možda	će	tako	biti	bolje.«
»Tome,	znaš	li	ti	kuda	moramo	krenuti?	Meni	je	sve	to	tako	spetljano	i
zbrkano.«
»Izgleda	mi	da	ću	naći	put,	ali	tamo	ima	šišmiša.	Ako	nam	ugase	obje
svijeće,	bit	će	nam	gadno.	Daj	da	krenemo	nekim	drugim	putem	tako	da	ne
moramo	proći	kraj	njih.«
»Dobro,	samo	se	nadam	da	se	nećemo	izgubiti.	To	bi	bilo	grozno!«	–	i
djevojčica	protrnu	na	tu	užasnu	pomisao.
Krenuše	jednom	galerijom	i	dugo	su	šutke	njome	hodali,	zagledajući	u
svaki	novi	otvor	da	vide	ima	li	ondje	čega	što	bi	im	se	učinilo	poznatim,	ali
im	je	sve	bilo	strano.	Svaki	put	kada	bi	se	Tom	dao	u	istraživanje,	Becky	bi
mu	promotrila	lice	tražeći	na	njemu	znak	ohrabrenja,	a	on	bi	raspoloženo
rekao:
»Ma,	sve	je	u	redu.	Ovo	nije	pravi	prolaz,	ali	ćemo	ga	svaki	čas	naći!«
No,	nakon	svakoga	je	razočaranja	i	sam	sve	više	gubio	nadu	pa	uskorostade	nasumce	zaokretati	u	kojekakve	prolaze	koji	su	vodili	raznoraznim
smjerovima,	u	očajničkoj	nadi	da	će	pronaći	traženi	put.	Još	je	uvijek	govorio
da	je	sve	»u	redu«,	ali	mu	je	na	srce	bila	nalegla	takva	strava	da	su	mu	riječi
bile	izgubile	uvjerljiv	prizvuk	i	zvučale	su	kao	da	kaže:	»Sve	je	izgubljeno!«
Becky	se	u	tjeskobnu	strahu	pripila	uz	njega	i	uzalud	pokušavala	zadržati	suze
koje	su	same	navirale.	Naposljetku	reče:
»O,	Tome,	nema	veze	za	šišmiše:	daj	da	se	vratimo	onim	putem!	Čini	mi
se	da	ovako	stalno	samo	sve	više	i	više	lutamo.«
Tom	zastade.
»Slušaj«,	reče.
Grobna	tišina:	tako	duboka	tišina	da	je	taj	muk	narušavalo	čak	i	njihovo
disanje.	Tom	viknu.	Povik	odjeknu	kroz	prazne	prolaze	pa	zamrije	u	daljini
kao	slabašan	zvuk,	posve	nalik	na	mreškanje	podrugljiva	smijeha.
»Oh,	Tome,	nemoj	više,	zbilja	je	jezivo«,	reče	Becky.
»Jezivo	je,	ali	ću	to	ipak	opet	napraviti,	Becky:	znaš,	možda	će	nas	tako
netko	čuti«,	pa	ponovno	viknu.
Ono	»možda«	izazivalo	je	još	ledeniji	užas	od	sablasnoga	smijeha	jer	je
bilo	priznanje	o	tome	da	su	im	nade	sve	slabije.	Djeca	su	mirno	stajala	i
osluškivala,	no	sve	je	bilo	uzaludno.	Tom	se	smjesta	okrenu	i	hitrim	koracima
krenu	natrag	putem	kojim	su	došli.	No,	nije	prošlo	mnogo	vremena,	a	neka
neodlučnost	u	njegovu	ponašanju	ukaza	Becky	na	još	jednu	strašnu	činjenicu
–	nije	se	više	znao	vratiti!
»O,	Tome,	pa	ti	nisi	ostavljao	nikakve	oznake!«
»Becky,	glupo	sam	postupio!	Baš	glupo!	Nisam	ni	pomislio	da	ćemo	se
vraćati	istim	putem!	Ne,	ne	znam	kako	ćemo	natrag.	Sve	mi	se	pomiješalo.«
»Tome,	Tome,	izgubili	smo	se!	Izgubili!	Nikad	se	nećemo	izvući	s	ovog
groznog	mjesta!	Oh,	zašto	smo	se	odvajali	od	ostalih!«
Becky	klonu	na	tlo	i	briznu	u	tako	grčevit	plač	da	se	Tom	prestravi
pomislivši	da	bi	ona	mogla	i	umrijeti	ili	izgubiti	razum.	Spusti	se	uz	nju	na	tlo
i	ovi	ruke	oko	nje,	a	ona	skloni	lice	na	njegove	grudi,	privi	se	k	njemu,	pa	sav
strah	i	bespomoćno	kajanje	provališe	iz	nje,	a	daleka	jeka	pretvori	joj	riječi	u
podrugljiv	smijeh.	Tom	ju	je	molio	da	opet	u	sebi	nađe	nade,	no	ona	reče	da
ne	može.	Onda	on	stade	grditi	i	okrivljavati	sebe	zbog	toga	što	je	nju	doveo	u
ovako	strašan	položaj,	a	to	urodi	boljim	plodom.	Becky	reče	da	će	se	pokušati
ponovno	ponadati,	da	će	se	pridići	i	poći	za	njim	kamo	god	je	povede,	samoneka	više	tako	ne	govori.	Njega	ne	treba	ništa	više	kriviti	za	ovo	nego	nju,
reče.
I	tako	opet	krenuše	–	bez	cilja,	potpuno	nasumce:	sve	što	su	mogli,	bilo	je
da	se	kreću	naprijed,	stalno	naprijed.	Načas	se	javi	i	tračak	nade	–	i	to	bez
ikakva	razloga	koji	bi	iza	nje	stajao,	već	naprosto	zato	što	je	nadi	u	naravi	da
uvijek	iznova	oživljava,	sve	dok	joj	čovječja	dob	i	pomirenost	s	porazima	ne
oduzmu	sav	polet.
Malo	kasnije	Tom	uze	Beckynu	svijeću	i	ugasi	je.	Ova	je	štedljivost	toliko
govorila!	Riječi	nije	ni	trebalo.	Becky	shvati	i	nada	joj	ponovno	zgasnu.	Znala
je	da	je	Tomova	svijeća	tek	načeta	i	da	ima	još	tri-četiri	komadićka	u	džepu	–
a	ipak	se	moralo	štedjeti.
Tada	i	umor	poče	postavljati	svoje	zahtjeve:	djeca	se	pokušaše	ne
obazirati	na	to	jer	im	je	bilo	užasno	i	pomisliti	da	sjednu	dok	vrijeme	postaje
sve	dragocjenije.	Kretati	se	u	nekom	smjeru,	u	bilo	kojem	smjeru,	značilo	je
barem	ići	naprijed	i	moglo	je	uroditi	plodom,	a	sjesti	je	bilo	isto	što	i	prizivati
smrt	i	skratiti	njezin	progon.
Napokon	krhke	nožice	nisu	mogle	dalje	nositi	Becky	i	ona	sjede.	I	Tom
počinu	kraj	nje	pa	stadoše	razgovarati	o	svojem	domu,	o	prijateljima	koje	su
tamo	ostavili,	o	udobnoj	postelji	te,	kao	najvažnije	od	svega,	o	svjetlosti!
Becky	se	rasplaka,	a	Tom	pokuša	smisliti	kako	bi	je	utješio,	no	sva	su	se
hrabrenja	već	bila	izlizala	od	upotrebe	i	zvučala	su	kao	gorka	šala.	Umor	je
djevojčicu	bio	toliko	obvladao	da	je	san	i	neprimjetno	shrva,	a	Tom	je
nebesima	zahvaljivao	za	to.	Sjedio	je	gledajući	u	njezino	ispijeno	lice	i
promatrajući	kako	se	u	blaženstvu	sna	na	nj	vraćaju	mekoća	i	prirodnost,	a
domalo	ga	obasja	i	smiješak	te	se	na	njemu	zadrža.	Nešto	mira	i	okrepe	uli	se
s	toga	smirenog	lica	i	u	Tomovu	dušu,	a	misli	mu	odlutaše	prema	prošlim
vremenima	i	sanjarskim	uspomenama.	Baš	kad	je	tako	utonuo	u	misli,	Becky
se	probudi	s	bezbrižnim	smijehom,	ali	joj	se	on	najednom	sledi	na	usnama	i
prijeđe	u	jauk.
»Oh,	zašto	sam	spavala?	Da	se	bar	nikad,	nikad	nisam	probudila!	Ne!	Ne,
ne	mislim	to	ozbiljno,	Tome!	Nemoj	me	tako	gledati!	Neću	to	više	govoriti.«
»Becky,	drago	mi	je	da	si	malo	odspavala.	Sada	si	se	odmorila	pa	ćemo
naći	i	izlaz	odavde.«
»Pokušat	ćemo,	Tome,	ali	sam	u	snu	vidjela	tako	divan	kraj.	Sve	mi	se
čini	da	ćemo	onamo	dospjeti.«
»Možda	i	nećemo,	možda	i	nećemo.	Razvedri	se,	Becky,	pa	da
pokušamo.«Ustadoše	i	odlutaše	dalje,	s	rukom	u	ruci	i	bez	ikakve	nade.	Pokušaše
procijeniti	koliko	su	već	dugo	u	špilji,	no	znali	su	samo	da	se	njima	to	vrijeme
pričinja	kao	dani	i	tjedni,	premda	im	je	bilo	jasno	da	ne	može	tako	biti	jer	im
ni	svijeće	još	nisu	dogorjele.	Dugo	vremena	nakon	toga	–	teško	bi	im	bilo	reći
koliko,	Tom	reče	kako	moraju	tiše	koračati	i	osluškivati	neće	li	začuti	kapanje
vode	–	moraju	naći	neki	vrutak.	Ubrzo	ga	i	nađoše	pa	Tom	reče	kako	je
vrijeme	da	se	opet	odmore.	Oboje	su	bili	nasmrt	umorni,	ali	Becky	ipak	reče
da	misli	kako	bi	mogla	još	malo	hodati.	Iznenadi	se	kada	Tom	ne	pristade	na
to	i	nije	ga	mogla	razumjeti.	Sjedoše	i	Tom	grudicom	ilovače	prilijepi	svijeću
na	stijenu	ispred	njih.	Doskora	ih	skoliše	misli	pa	neko	vrijeme	ni	riječi	ne
progovoriše.	Onda	Becky	prekide	tišinu:
»Tome,	tako	sam	gladna!«
Tom	izvadi	nešto	iz	džepa.
»Sjećaš	se	što	je	ovo?«	reče.
Becky	se	umalo	nasmiješi.
»Naš	svadbeni	kolač,	Tome.«
»Da…	Šteta	što	nije	velik	kao	kuća,	jer	je	to	sve	što	imamo.«
»Sačuvala	sam	ga	za	nas,	Tome,	kao	uspomenu	s	izleta,	onako	kao	što
odrasli	rade	sa	svadbenim	kolačem,	ali	će	nam	to	sad	biti…«
Becky	se	prekide	usred	rečenice.	Tom	podijeli	kolač	na	dva	dijela	pa
Becky	u	slast	pojede	svoj	komad,	dok	je	Tom	od	svoje	polovice	tek	malo
odgrizao.	U	izobilju	je	bilo	hladne	vode	da	njome	zaliju	gozbu.	Malo	potom
Becky	predloži	da	pođu	dalje.	Tom	je	časak	šutio,	a	onda	reče.:
»Becky,	hoćeš	li	moći	podnijeti	da	ti	nešto	kažem?«
Becky	problijedje	u	licu,	no	reče	kako	misli	da	hoće.
»E,	pa,	Becky,	moramo	ostati	ovdje	gdje	imamo	vode	za	piće.	Ovo	nam	je
zadnji	komadić	svijeće!«
Becky	dade	maha	suzama	i	jadikovkama.	Tom	je	na	sve	mile	načine
pokuša	utješiti,	no	s	malo	uspjeha.	Naposljetku	Becky	reče:
»Tome!«
»Reci,	Becky!«
»Primijetit	će	da	nas	nema	pa	će	poći	u	potragu	za	nama!«
»Jasno	da	hoće!	Sigurno	će	nas	tražiti!«»Tome,	možda	su	već	i	krenuli	u	potragu	za	nama.«
»Pa,	rekao	bih	da	jesu.	Nadam	se	da	je	tako.«
»Tome,	što	misliš	kad	bi	mogli	primijetiti	da	nas	nema?«
»Kad	stignu	do	skele,	pretpostavljam.«
»Tome,	onda	će	možda	već	biti	mrak	–	misliš	da	će	opaziti	da	nismo	među
njima?«
»Ne	znam.	U	svakom	slučaju,	tvoja	će	majka	primijetiti	da	te	nema	čim	se
svi	vrate	kući.«
Na	prestravljen	izraz	Beckyna	lica	Tom	se	pribra	i	uvidje	svu	svoju
nesmotrenost.	Becky	se	te	noći	uopće	nije	trebala	vratiti	kući!	Oboje	djece
ušutje	i	zamisli	se.	Začas	nova	provala	Beckyna	očaja	pokaza	Tomu	da	je	ono
što	je	njemu	bilo	na	umu,	i	njoj	palo	na	pamet	–	da	može	proći	polovica
nedjeljnoga	prijepodneva	prije	no	što	gospođa	Thatcher	otkrije	da	Becky	nije
kod	gospođe	Harper.
Pogleda	prikovana	uz	ostatak	svijeće,	promatralo	je	dvoje	djece	kako	se
on	polako	i	nemilosrdno	topi,	vidjelo	kako	naposljetku	od	njega	ostaje	tek
pola	palca	dugačak	stijenj,	vidjelo	kako	slabašan	plamičak	liže	uvis	i	trne,
kako	se	iz	stijena	izvija	tanak	pramen	dima,	časkom	leluja	na	njegovu	vrhu,	a
potom	–	svojim	ih	užasom	obvi	potpuna	tama!
Koliko	je	vremena	proteklo	do	časa	kada	je	Becky	polako	došla	k	sebi	i
shvatila	da	plače	u	Tomovu	naručju,	nijedno	od	njih	dvoje	ne	bi	znalo	reći.
Znali	su	samo	to	da	su	se,	kako	izgleda,	nakon	silno	duga	vremena,	trgnuli	iz
obamrlosti	mrtvačkog	sna	i	opet	se	našli	usred	istih	jada.	Tom	je	rekao	da	je
vjerojatno	već	nedjelja	ili	možda	čak	i	ponedjeljak.	Pokušavao	je	navesti
Becky	na	razgovor,	no	nju	je	čemer	bio	prejako	shrvao	i	bila	je	izgubila	svaku
nadu.	Reče	joj	i	kako	mora	da	je	njihov	nestanak	već	odavno	primijećen	i	da
je	potraga	nesumnjivo	već	započela.	On	će	stoga	vikati	pa	će	možda	netko	i
doći.	Pokuša,	no	daleki	su	odjeci	u	tami	tako	jezivo	odzvanjali	da	se	više	toga
nije	prihvaćao.
Promicali	su	sati	i	glad	ponovno	stade	moriti	dvoje	zatočenika.	Bio	im	je
ostao	još	jedan	dio	Tomove	polovice	kolača:	podijeliše	ga	i	pojedoše,	no	od
toga	im	se	učini	da	su	još	i	gladniji	nego	prije.	Taj	im	je	bijedni	zalogajčić
samo	probudio	tek.
Najednom	Tom	reče:
»Pst!	Čuješ?«Oboje	zadržaše	dah	i	osluhnuše.	Začuše	zvuk	nalik	na	silno	slabašno,
daleko	dozivanje.	Tom	se	odazva	pa,	uhvativši	Becky	za	ruku,	tapkajući
krenu	galerijom	u	tom	smjeru.	Domalo	opet	osluhnu,	a	zvuk	se	opet	začu,	i	to
kao	iz	nešto	veće	blizine.
»To	su	oni«,	reče	Tom.	»Dolaze	ovamo!	Požuri,	Becky	–	spašeni	smo!«
Radost	je	dvoje	zatočenika	bila	gotovo	neizdrživa.	Napredovanje	im	je,
međutim,	bilo	sporo	jer	je	posvuda	bilo	jama	pa	su	se	toga	morali	čuvati.
Ubrzo	stigoše	do	jedne	od	njih	i	moradoše	zastati.	Mogla	je	biti	duboka	tri
stope,	a	moglo	ih	je	biti	i	stotinu	–	kako	bilo	da	bilo,	preko	nje	nisu	mogli.
Tom	leže	potrbuške	na	zemlju	i	segnu	rukom	što	je	dublje	mogao.	Nema	dna.
Moraju	ostati	ovdje	i	sačekati	dolazak	potrage.	Osluhnuše:	udaljeni	su	se
povici	očito	još	i	udaljavali!	Za	časak-dva	potpuno	utihnuše.	Srce	im	zastade
od	očaja!	Tom	je	dozivao	iz	puna	grla,	sve	dok	nije	promukao,	no	od	toga	nije
bilo	koristi.	Obrati	se	Becky	s	nadom	u	glasu,	no	u	tjeskobnu	im	isčekivanju
proteče	cijela	vječnost,	a	da	do	njih	više	ne	dopre	nikakav	zvuk.
Djeca	ponovno	otapkaše	natrag	do	vrutka.	Vrijeme	se	tegobno	vuklo:	opet
zaspaše	pa	se	probudiše	izgladnjeli	i	očajni.	Tom	je	vjerovao	kako	sada	mora
da	je	već	utorak.
I	tada	mu	nešto	pade	na	um.	U	blizini	je	bilo	nekoliko	pobočnih	odvojaka.
Bolje	bi	bilo	istražiti	koji	od	njih	nego	skrštenih	ruku	podnositi	teret	teških
sati.	Izvadi	iz	džepa	uzicu	za	puštanje	zmaja,	priveza	je	za	neki	izbojak,	pa	on
i	Becky	krenuše:	Tom	naprijed,	odmatajući	uzicu	i	pipajući	ispred	sebe.
Nakon	dvadeset	koraka	galerija	je	završavala	»skokom«.	Tom	kleknu	i	stade
pipati	ispod	ruba,	a	onda	segnu	rukama	iza	ugla	što	je	dalje	mogao:	napregnu
se	i	istegnu	još	malo	više	udesno	i	u	tom	se	trenutku,	ni	na	dvadeset	jardi	od
njih,	iza	neke	stijene	pojaviše	ljudska	ruka	i	u	njoj	svijeća!	Tomu	se	iz	grla
izvi	slavodobitan	uzvik,	no	u	istom	se	času	za	rukom	pojavi	i	tijelo	kojemu	je
ona	pripadala	–	tijelo	Crvenokošca	Joea!	Tom	se	ukoči:	ni	maknuti	se	nije
mogao.	U	sljedećem	trenu	stade	zahvaljivati	nebesima	vidjevši	da	je
»Španjolac«	podbrusio	pete	i	iščeznuo	mu	iz	vida.	Tom	se	začudi	što	mu	Joe
nije	prepoznao	glas	i	vratio	se	da	ga	ubije	zbog	onoga	svjedočenja	na	sudu.
No,	mora	da	mu	je	odjek	bio	izobličio	glas.	Bez	sumnje	je	to	u	pitanju,
zaključi.	Od	straha	mu	je	na	tijelu	bio	smalaksao	svaki	mišić.	Reče	sam	sebi
da	će	ostati	kraj	vrutka,	samo	ako	smogne	dovoljno	snage	da	se	onamo	vrati,
pa	ga	više	nikakvo	iskušenje	neće	navesti	na	to	da	se	izloži	opasnosti	i	opet
naiđe	na	Crvenokošca	Joea.	Potrudio	se	da	od	Becky	sakrije	što	je	vidio.	Reče
joj	da	je	viknuo	samo	onako	»na	sreću«.
No,	na	duži	rok	glad	i	nevolja	nadvladaše	strah.	Nakon	ponovnogadugočasna	čekanja	kraj	vrela	i	ponovnoga	dugačka	sna	djeca	se	drugačije
osjećahu.	Probudiše	se	mučena	divljom	glađu.	Tom	je	bio	uvjeren	kako	mora
da	je	već	srijeda	ili	četvrtak	ili	čak	i	petak	odnosno	subota	pa	da	se	od	potrage
već	i	odustalo.	Smisli	da	bi	mogao	pretražiti	neki	drugi	odvojak.	Osjećao	se
spremnim	čak	i	na	to	da	se	suoči	s	Crvenokošcem	Joeom	i	svim	drugim
užasima,	ali	je	Becky	bila	silno	slaba.	Bila	je	utonula	u	neku	tupu	bezvoljnost
pa	je	nije	mogao	ni	na	noge	podići.	Izjavila	je	da	će	čekati	tu	gdje	jest	i	da	će
umrijeti,	a	to	i	tako	više	nije	daleko.	Reče	Tomu	da,	ako	tako	hoće,	samo
krene	u	istraživanje	uz	pomoć	zmajeve	uzice,	ali	ga	usrdno	zamoli	da	se
povremeno	vraća	do	nje	i	javi	joj	se	te	zatraži	da	joj	obeća	kako	će,	kada	dođe
strašni	trenutak,	biti	uz	nju	i	držati	je	za	ruku	do	samoga	kraja.
Tom	je	poljubi,	a	u	grlu	ga	nešto	stegnu:	ponašao	se	kao	da	je	uvjeren	u	to
kako	će	ili	naići	na	potragu	ili	naći	izlaz	iz	špilje.	Potom	uze	zmajevu	uzicu	u
ruku	i	pipajući	odbaulja	četveronoške	niz	jedan	od	odvojaka,	iznuren	glađu	i
bolestan	od	slutnje	o	kobi	što	ih	je	čekala.Trideset	i	drugo	poglavlje
Dođe	i	utorak	poslije	podne,	a	potom	i	poslijepodne	stade	prelaziti	u
sumrak.	Selo	St.	Petersburg	još	je	uvijek	bilo	u	tuzi.	Izgubljena	se	djeca	nisu
našla.	Javno	su	se	za	njih	čitale	molitve,	a	i	mnoge	su	molitve	pojedini
molitelji	izmolili	potiho	i	iz	sveg	srca,	no	iz	špilje	još	uvijek	nisu	stizale	dobre
vijesti.	Tragači	su	većinom	bili	odustali	od	potrage	i	vratili	se	svakodnevnim
poslovima	rekavši	kako	je	jasno	da	se	djeca	više	neće	moći	pronaći.	Gospođa
se	Thatcher	teško	razboljela	i	ležala	u	bunilu	gotovo	cijelo	vrijeme.	Govorilo
se	kako	se	čovjeku	srce	para	kada	je	čuje	gdje	doziva	kćer	i	vidi	gdje
povremeno	podiže	glavu	pa	cijelu	minutu	osluškuje,	a	potom	je	opet	s	jaukom
spušta.	Tetku	je	Polly	zahvatila	neka	smirena	beživotnost,	a	sijeda	joj	je	kosa
bila	gotovo	posve	pobijeljela.	U	utorak	je	uvečer	selo,	tužno	i	bespomoćno,
pošlo	na	počinak.
Oko	ponoći	pomamnom	se	zvonjavom	oglasiše	seoska	zvona	i	ulicama	u
času	povrvje	napola	odjeven	i	izbezumljen	svijet	vičući:	»Probudite	se!
Probudite	se!	Našli	su	ih!	Našli	su	ih!«	Buci	se	pridružiše	limene	tave	i
rogovi,	a	seljani	se	zbiše	u	gomilu	i	krenuše	prema	rijeci.	Ondje	naiđoše	na
djecu	u	otvorenoj	kočiji	što	su	je	vukli	razdragani	mještani,	skupiše	se	oko
njih	i	ispratiše	ih	putem	u	selo,	veličanstveno	ispunjajući	glavnu	ulicu	uz
gromoglasne	povike	»hura«	što	su	se	razlijegali	jedan	za	drugim.
U	selu	se	zapališe	sva	svjetla:	nitko	se	više	ne	vrati	u	postelju.	Bila	je	to
najveća	noć	što	ju	je	ovo	mjestance	ikada	doživjelo.	Tokom	je	prvih	pola	sata
kroz	kuću	suca	Thatchera	prošla	cijela	povorka	mještana,	pa	su	svi	čvrsto
stezali	i	ljubili	spašenu	djecu,	stiskali	ruku	gospođi	Thatcher,	pokušavali	nešto
reći	dok	su	im	riječi	zastajale	u	grlu	te	izlazili	iz	kuće	zalijevajući	pravom
kišom	suza	sve	oko	sebe.
Sreća	je	tetke	Polly	bila	potpuna,	a	gotovo	je	isto	tolika	bila	i	sreća
gospođe	Thatcher.	Tek	kada	glasnik	koji	je	s	velikom	viješću	krenuo	u	špilju,
preda	poruku	njezinu	mužu,	moći	će	se	i	ona	osjetiti	potpuno	sretnom.	Tom	je
ležao	na	sofi	okružen	znatiželjnim	slušateljstvom	i	pripovijedao	priču	o
čudesnoj	pustolovini,	usput	u	nju	uplećući	mnoštvo	izvanrednih	dopuna	ikiteći	je	njima.	Zaključio	je	opisujući	kako	je	ostavio	Becky	i	krenuo	u
istraživački	pothvat.	Kroz	dva	je	hodnika	dopro	onoliko	daleko	koliko	mu	je
to	dopuštala	zmajeva	uzica,	a	trećim	je	išao	dok	se	uzica	nije	posve	napela	i
već	se	namjeravao	vratiti,	kadli	je	u	daljini	nazro	neku	točkicu	koja	mu	se
učinila	nalik	na	danje	svjetlo.	Ispustio	je	uzicu	i	otpuzao	onamo,	provukao
glavu	i	ramena	kroz	maleni	otvor	i	ugledao	široki	Mississippi	kako	se	valja
ispod	njega!	Da	je	slučajno	bila	noć,	ne	bi	bio	vidio	tu	točkicu	danjega	svjetla
i	ne	bi	više	nikada	pretraživao	taj	prolaz!	Ispriča	im	kako	se	vratio	po	Becky	i
saopćio	joj	radosnu	vijest,	a	ona	mu	je	rekla	da	je	ne	muči	takvim
izmišljotinama	jer	je	umorna	i	zna	da	će	uskoro	umrijeti,	a	i	to	i	želi.	Opisa
kako	se	mučio	da	je	uvjeri,	kako	je	gotovo	umrla	od	radosti	kada	je	dopuzala
do	mjesta	s	kojega	je	doista	ugledala	plavu	točkicu	danjega	svjetla	te	kako	se
on	najprije	sam	provukao	kroz	rupu,	a	onda	i	njoj	pomogao	da	se	izvuče.
Onda	su	sjeli	i	zaplakali	od	sreće.	Onuda	su	čamcem	plovili	neki	ljudi	pa	ih	je
Tom	zazvao,	ispričao	im	u	kakvu	se	stanju	njih	dvoje	nalaze	i	koliko	su
izgladnjeli.	Isprva	ljudi	ne	povjerovaše	u	tu	sumanutu	bajku	»zato	što	je«,
kako	rekoše,	»ovo	mjesto	pet	milja	nizvodno	od	doline	u	kojoj	se	nalazi
špilja«,	a	zatim	ih	ukrcaše	i	povezoše	sa	sobom	do	neke	kuće,	dadoše	im
večeru	i	pustiše	ih	da	otpočinu	do	dva-tri	sata	nakon	sumraka,	a	onda	ih
odvedoše	kući.
Još	prije	zore,	prateći	uzicu	što	su	je	tragači	za	sobom	odmatali,	nađoše
glasnici	u	špilji	suca	Thatchera	i	šačicu	ljudi	koji	su	bili	ostali	s	njim	te	im
doniješe	veliku	novost.
Tri	dana	i	noći	provedenih	u	patnji	i	gladovanju	nisu	se	mogli	samo	tako
izbrisati,	kao	što	Tom	i	Becky	ubrzo	otkriše.	Cijelu	srijedu	i	četvrtak	ostadoše
vezani	za	postelju,	a	činilo	se	da	svakim	časkom	postaju	sve	umorniji	i
iscrpljeniji.	Tom	se	u	četvrtak	malo	pridiže,	u	petak	pođe	u	mjesto,	a	u	subotu
je	bio	maltene	zdrav	kao	i	ranije,	no	Becky	sve	do	nedjelje	ne	izađe	iz	sobe,	a
nakon	toga	se	doimala	kao	da	je	preboljela	tešku	bolest.
Tom	doznade	da	je	Huck	bolestan	i	pođe	u	petak	da	ga	posjeti,	ali	ga	ne
pustiše	u	prijateljevu	sobu,	baš	kao	ni	u	subotu	ni	u	nedjelju.	Nakon	toga	ga
počeše	svaki	dan	puštati	k	Hucku,	ali	ga	upozoriše	da	o	svojoj	pustolovini
ništa	ne	govori	i	ne	načinje	uzbudljive	predmete	razgovora.	Udovica	Douglas
stalno	je	bila	u	blizini	pazeći	da	se	on	toga	i	pridržava.	Kod	kuće	pak	Tom
doznade	za	događaj	na	Cardiff	Hillu,	kao	i	da	je	»odrpančevo«	tijelo	na	kraju
pronađeno	u	rijeci	blizu	pristaništa	za	skelu:	vjerojatno	se	bio	utopio	pri
pokušaju	bijega.
Otprilike	dva	tjedna	nakon	spasa	iz	špilje	krenu	Tom	da	obiđe	Hucka	kojije	sada	već	bio	dovoljno	ojačao	da	može	slušati	i	uzbudljive	priče,	a	on	mu	je
pak,	kako	je	mislio,	imao	štošta	zanimljiva	ispričati.	Put	ga	je	vodio	pored
kuće	suca	Thatchera	pa	svrati	da	posjeti	Becky.	Sudac	i	neki	njegovi	prijatelji
u	svoj	razgovor	uključiše	i	Toma	pa	ga	jedan	od	njih	podrugljivo	zapita	bi	li
se	rado	opet	spustio	u	špilju.	Tom	reče	kako	najvjerojatnije	ne	bi	imao	ništa
protiv	toga,	a	sudac	će	na	to:
»Eh,	Tome,	ima	još	takvih	kao	ti,	uopće	u	to	ne	sumnjam,	ali	smo	se	za	to
pobrinuli.	Više	se	u	toj	špilji	nitko	neće	izgubiti.«
»Kako	to?«
»Zato	što	sam	prije	dva	tjedna	dao	velika	ulazna	vrata	obložiti	debelim
željezom	i	zatvoriti	ih	trostrukom	bravom,	a	ključeve	ja	čuvam.«
Tom	problijedje	kao	krpa.
»Što	ti	je,	dečko?	Hej,	brzo	ovamo!	Dajte	čašu	vode!
Donesoše	vode	i	poliše	njome	Toma	po	licu.
»Ah,	sad	ti	je	bolje.	Što	ti	je	bilo,	Tome?«
»Oh,	suče,	u	špilji	je	ostao	Crvenokožac	Joe!«Trideset	i	treće	poglavlje
U	nekoliko	se	minuta	ova	vijest	proširi	pa	tucet	čamaca	krcatih	ljudima
krenu	put	McDougalove	špilje,	a	za	njima	se	otisnu	i	parna	skela	puna
putnika.	Tom	se	vozio	u	čamcu	zajedno	sa	sucem	Thatcherom.
Kada	otključaše	vrata	na	ulazu	u	špilju,	u	nejasnom	se	polumraku	što	je
unutra	vladao	pred	njima	ukaza	žalostan	prizor.	Crvenokožac	Joe	ležao	je
ispružen	na	tlu,	mrtav,	lica	priljubljena	uz	pukotinu	ispod	vrata,	kao	da	mu	je
čeznutljivi	pogled	sve	do	posljednjeg	trenutka	bio	uprt	u	svjetlost	i	radost	što
su	vladale	u	vanjskom	svijetu.	Toma	ovo	potrese	jer	je	iz	vlastitoga	iskustva
znao	koliko	je	ovaj	nesretnik	morao	patiti.	U	njemu	se	bila	probudila
samilost,	no	svejedno	ga	prože	i	silan	osjećaj	olakšanja	i	sigurnosti	koji	mu,	u
mjeri	u	kojoj	to	ranije	nije	u	potpunosti	cijenio,	otkri	koliko	se	golem	teret
straha	bio	navalio	na	nj	od	dana	kada	je	ono	bio	podigao	glas	optužujući
ovoga	krvoločnog	otpadnika	od	društva.
Lovački	nož	koji	je	pripadao	Crvenokošcu	Joeu,	ležao	je	kraj	njega,	a
sječivo	mu	je	bilo	slomljeno	nadvoje.	Veliku	gredu	na	koju	se	naslanjao	donji
dio	vrata,	polutan	je	bio	izdubao	i	prorezao	mukotrpnim,	a	ujedno	i	uzaludnim
trudom	jer	je	s	vanjske	strane	stanac	kamen	tvorio	svojevrstan	prag,	a	tu
otpornu	tvar	nož	nije	uspio	ni	načeti:	oštetio	se	pri	tome	jedino	nož.	No,	da	i
nije	bilo	te	kamene	prepreke,	trud	bi	mu	svejedno	bio	uzaludan	jer	se
Crvenokožac	Joe,	čak	i	da	je	potpuno	izrezao	gredu,	ne	bi,	onako	ogroman,
mogao	provući	ispod	vrata,	a	to	je	i	sam	znao.	Znači	da	je	rupu	dubao	samo
zato	da	nešto	radi,	samo	zato	da	mu	nekako	prođe	tegobno	vrijeme,	samo	zato
da	nečim	zabavi	izmučenu	dušu.	U	ovom	prostoru	na	ulazu	u	pećinu	obično
se	po	pukotinama	u	stijenju	moglo	naći	i	do	pola	tuceta	nagorjelih	svijeća	što
su	ih	tu	ostavljali	izletnici,	no	sada	ondje	nije	bilo	nijedne.	Zatočenik	ih	je	bio
pronašao	i	pojeo.	Isto	je	tako	uspio	uhvatiti	i	nekoliko	šišmiša	pa	je	i	njih
pojeo,	ostavivši	samo	pandže.	Jadni	je	nevoljnik	bio	na	smrt	izgladnio.	Na
jednom	je	mjestu	malo	dalje	odatle	stoljećima	iz	tla	polako	izrastao	jedan
stalagmit	što	su	ga	izgradile	kapljice	vode	padajući	sa	stalaktita	iznad	njega.
Zarobljenik	je	bio	slomio	stalagmit	i	na	krnjadak	stavio	kamen	u	kojem	je
izdubao	plitko	udubljenje	i	hvatao	dragocjene	kapi	što	su	svake	tri	minutejedna	po	jedna	padale	u	nj	s	jednoličnom	točnošću	nalik	na	kucanje	sata	–
žličica	vode	za	dvadeset	i	četiri	sata.	Te	su	kapi	kapale	još	i	onda	kada	su
egipatske	piramide	bile	tek	izgrađene,	u	doba	kada	je	Troja	pala,	u	času	kada
su	udarani	temelji	Rima,	u	trenutku	Kristova	raspeća,	u	vrijeme	kada	je
Osvajač	osnivao	Britansko	carstvo,	kada	je	Kolumbo	plovio	morem	i	kada	je
pokolj	u	Lexingtonu	još	bio	»novost«.	I	sada	kapaju,	a	kapat	će	još	i	onda
kada	sva	ova	zbivanja	utonu	u	suton	povijesti	i	sumrak	predaje	i	kada	ih
proguta	mrkla	noć	zaborava.	Ima	li	sve	neki	cilj	i	svrhu?	Jesu	li	ove	kapi	pet
tisuća	godina	strpljivo	kapale	zato	da	jednom	mogu	zadovoljiti	potrebe	ovoga
kratkovjekog	ljudskog	crva.	I	čeka	li	ih	za	idućih	deset	tisuća	godina	izvršenje
još	kakva	važnog	zadatka?	Nije	važno.	Mnogo	je,	mnogo	godina	prošlo
otkako	je	nesretni	polutan	izdubao	taj	kamen	da	u	nj	uhvati	neprocjenjive
kapi,	no	do	dana	današnjega	posjetilac,	kada	krene	u	razgledavanje	čuda	u
McDougalovoj	špilji,	najduže	ostaje	zagledan	u	taj	dirljivi	kamen	i	spore
vodene	kapi.	Čaša	Crvenokošca	Joea	prva	je	na	popisu	pećinskih	znamenitosti
pa	joj	po	važnosti	čak	ni	»Aladinov	dvorac«	nije	ravan.
Crvenokožac	Joe	pokopan	je	u	blizini	ulaza	u	špilju	pa	ljudi	nagrnuše
onamo	čamcima	i	kolima,	i	to	iz	svih	mjesta,	sa	svih	imanja	i	iz	svih	zaselaka
u	krugu	od	sedam	milja,	povedoše	sa	sobom	djecu	i	ponesoše	svakojake	hrane
te	priznadoše	kako	su	se	na	pogrebu	isto	tako	dobro	zabavili	kao	i	da	su
promatrali	vješanje.
Zahvaljujući	pogrebu,	prekinu	se	daljnji	postupak	u	vezi	s	nečim	drugim	–
s	molbom	za	pomilovanje	Crvenokošca	Joea	upućenom	guverneru.	Molba	se
naveliko	potpisivala,	održano	je	mnogo	plačljivih	i	ljeporječivih	skupova,	a
izabran	je	i	odbor	sastavljen	od	budalastih	ženskinja	koje	su	se	spremale	da	u
dubokoj	crnini	vape	pred	guvernerom,	preklinjući	ga	da	postupi	kao
milosrdan	magarac	i	baci	pod	noge	dužnost	koju	obnaša.	Za	Crvenokošca	se
Joea	vjerovalo	da	je	ubio	petoricu	mještana,	ali	što	s	tim?	Da	je	bio	i	sam
sotona,	svejedno	bi	se	našlo	dovoljno	mlakonja	spremnih	da	svoje	ime
nažvrljaju	pod	molbu	za	pomilovanje	i	da	na	nju	još	i	proliju	koju	suzu	iz
vječito	pokvarenog	i	prošupljenog	očnog	vodovoda.
Sutradan	ujutro	nakon	pogreba	Tom	povede	Hucka	na	mirno	mjesto	da	o
nečemu	važnom	porazgovaraju.	Huck	je	do	tada	od	Velšanina	i	udovice
Douglas	već	bio	doznao	sve	o	Tomovoj	pustolovini,	ali	mu	Tom	reče	kako
misli	da	ima	još	nešto	što	mu	njih	dvoje	nisu	ispričali,	a	on	upravo	o	tome	želi
s	njim	razgovarati.	Huckovo	se	lice	rastuži	i	on	reče:
»Znam	o	čemu	se	radi.	Uša’	si	u	broj	dva	i	tamo	nisi	naša’	ništa	osim
viskija.	Niki	mi	nije	reka’	da	si	to	bija	ti,	al’	sam	ja	pogodija	da	si	mora	bit’	tičim	san	čuja	za	tu	priču	o	viskiju.	A	zna’	san	i	da	nisi	naša’	lovu	jer	bi	mi
inače	na	niki	način	javija,	čak	ako	pred	drugizin	nisi	reka’	ni	riči.	Tom,
nekako	san	oduvik	zna’	da	se	tog	plina	nikad	nećemo	dočepat’.«
»Pa,	Huck,	gostioničara	nisam	prijavio	ja.	I	sam	znaš	da	se	u	njegovoj
gostionici	ništa	nije	događalo	one	subote	kad	sam	ja	otišao	na	izlet.	Sjećaš	se
da	si	te	noći	ti	trebao	stražariti?«
»Jes’,	bome!	Čini	mi	se	ka’	da	je	to	bilo	prije	god’nu	dana.	Bilo	je	to	baš
one	noći	kad	san	Crvenokošca	Joea	slidija	do	udov’čine	kuće.«
»Slijedio	si	ga?«
»Da,	al’	nikon	ni	riči	o	tome.	Reka’	bi’	da	okolo	još	ima	Crvenokoščevi’
prijana,	a	ne	bi’	tija	da	se	okome	na	mene	pa	da	izvučem	svoje.	Da	nije	bilo
mene,	on	bi	sad	već	bija	u	Teksasu.«
I	Huck	cijelu	svoju	pustolovinu	u	povjerenju	ispriča	Tomu	koji	je	do	tada
bio	čuo	samo	o	Velšaninovu	sudjelovanju	u	njoj.
»E,	pa«,	reče	Huck,	odmah	se	vraćajući	na	glavno	pitanje,	»ki	god	da	je
drpija	viski	iz	broja	dva,	drpija	je	i	lovu.	‘Vako	il’	‘nako,	izgleda	mi	da	se	s
tim	parama	moremo	oprostit.«
»Huck,	taj	novac	nikad	nije	ni	bio	u	sobi	broj	dva!«
»Šta	kažeš?«	Huck	je	pažljivo	promatrao	Tomovo	lice.	»Tome,	opet	si	tin
paran	uša’	u	trag?«
»Huck,	novac	je	u	špilji!«
Hucku	bljesnuše	oči.
»Tome,	reci	to	još	jedared!«
»Novac	je	u	špilji!«
»Tome…	majke	ti…	je	l’	ti	to	meni	ozbiljno	il’	se	šališ?«
»Najozbiljnije,	Huck	–	nikad	u	životu	nisam	bio	ozbiljniji.	Ideš	li	sa
mnom	u	špilju	po	taj	novac?	I	pomoći	ćeš	mi	da	ga	iznesemo?«
»Jašta	da	oću!	Jasno,	ako	moremo	doć’	do	njeg’,	a	da	usput	ne	zalutamo.«
»Možemo,	Huck,	i	to	bez	trunčice	opasnosti.«
»Ta	ti	valja!	A	zašto	misliš	da	su	pare…«
»Samo	čekaj	dok	ne	dođemo	onamo,	Huck.	Ako	ne	nađemo	novac,	evo,
dat	ću	ti	svoj	bubanj	i	sve	što	god	imam	na	svijetu.	Ti	bokca,	sve	ću	ti	dati.«»U	redu,	vridi!	Kad	ćemo	‘namo?«
»Ovaj	čas,	ako	se	slažeš.	Hoćeš	li	moći	hodati?«
»Je	l’	to	daleko	unutra	u	špilji?	Ima	neka	tri-četri	dana	da	‘odam	okolo,	al’
me	noge	neće	držat’	više	od	milje,	Tome	–	bar	mislin	da	neće.«
»Otprilike	pet	milja,	ali	tim	putem	bi	pošao	svatko	drugi	osim	mene,
Huck,	a	postoji	i	daleko	kraća	prečica	za	koju	samo	ja	znam.	Čamcem	ću	te
odvesti	ravno	onamo,	Huck.	Veslat	ću	sam	do	onamo,	a	poslije	i	natrag.	Nećeš
morati	ni	prstom	mrdnuti.«
»’Ajmo	unda	odma’,	Tome.«
»Može.	Treba	nam	malo	kruha	i	mesa,	a	ponijet	ćemo	i	lule,	jednu-dvije
vrećice	i	dvije-tri	uzice	za	zmaja.	I	još	nekoliko	onih	novih	stvarčica	koje
zovu	sumporače.	Da	samo	znaš	koliko	sam	puta	tamo	u	špilji	požalio	što
nemam	bar	jednu	ili	dvije	sa	sobom.«
Malo	iza	podneva	dječaci	posudiše	čamčić	nekoga	mještanina	kojega	nije
bilo	u	blizini	i	smjesta	se	dadoše	na	put.	Kada	se	nađoše	na	nekoliko	milja
ispod	Pećinskog	dola,	Tom	reče:
»Vidiš	ovu	strmu	obalu,	svugdje	je	jednaka,	cijelim	putem	od	Pećinskog
dola	–	nema	kuća,	nema	drvenika,	sve	samo	grmlje.	A	vidiš	ono	bijelo	mjesto,
tamo	gdje	se	zemlja	odronila?	E,	po	tome	sam	zapamtio	kamo	treba	ići.	Tu
ćemo	se	iskrcati.«
I	pristadoše.
»A	sad,	Huck,	odavde	gdje	stojimo	mogao	bi	štapom	za	pecanje	dosegnuti
do	rupe	kroz	koju	sam	se	izvukao	iz	špilje.	Hajde,	pokušaj	je	naći.«
Huck	pretraži	sve	unaokolo,	no	ne	nađe	ništa.	Tom	ponosno	zađe	u	gustu
rujevinu	i	reče:
»Evo,	tu	ti	je	to!	Pogledaj,	Huck:	ovo	ti	je	najskrovitija	rupa	u	našem
kraju.	Samo	nemoj	nikom	ni	zucnuti	o	tome.	Oduvijek	sam	htio	postati
razbojnik,	ali	sam	znao	da	mi	treba	ovakvo	skrovište	i	mučilo	me	pitanje	gdje
da	ga	nađem.	Sad	ga	imamo	i	držat	ćemo	ga	u	tajnosti,	a	u	tajnu	ćemo	uputiti
samo	Joea	Harpera	i	Bena	Rogersa	zato	što,	naravno,	moramo	osnovati
družinu	ili	u	svemu	tome	neće	biti	nikakvog	smisla.	Družina	Toma	Sawyera	–
Huck,	je	li	da	sjajno	zvuči?«
»Da,	Tome,	zbiljam	sjajno.	A	koga	ćemo	mi	na	priliku	pljačkat’?«
»Oh,	koga	stignemo.	Iz	zasjede	ćemo	vrebati	na	ljude	–	to	se	uglavnom
tako	radi.«»I	ubijat’	i’?«
»Ne	–	ne	uvijek.	Strpat	ćemo	ih	u	špilju	i	tamo	držati	sve	dok	ne	skupe
otkupninu.«
»Što	je	to?«
»Novac.	Natjeraš	ih	da	skupe	sve	što	mogu,	i	to	od	prijatelja,	a	onda	ih
držiš	kod	sebe	godinu	dana,	pa	ako	se	za	to	vrijeme	otkupnina	ne	skupi,	onda
ih	ubiješ.	Tako	se	to	općenito	radi.	Samo	se	žene	ne	ubijaju.	Žene	možeš
zatočiti,	ali	ih	ne	smiješ	ubijati,	a	one	su	ti	uvijek	krasne	i	bogate	i	strašno	se
boje.	Onda	im	oduzmeš	satove	i	sve	ostalo,	ali	uvijek	moraš	skinuti	šešir	i
uljudno	im	se	obraćati.	Nitko	se	ne	ponaša	tako	pristojno	kao	razbojnici	–	to
ima	u	svakoj	knjizi.	Pa	se	te	žene	zaljube	u	tebe	i	nakon	tjedan-dva	koje
provedu	u	špilji,	prestanu	plakati,	a	onda	ih	se	više	nikako	ne	možeš	riješiti.
Izbaciš	ih	van,	a	one	se	okrenu	na	peti	i	vrate	natrag.	Tako	ti	je	u	svim
knjigama.«
»Ma,	Tome,	to	mu	dođe	zbiljam	lipo.	Čak	i	bolje	nego	bit’	gusar.«
»Da,	a	donekle	je	i	bolje	jer	je	blizu	kuće	i	cirkusa	i	svega	ostalog.«
Dotle	je	već	sve	bilo	spremno	i	dječaci	se	provukoše	kroz	rupu,	pri	čemu
je	Tom	išao	naprijed.	Probiše	se	do	suprotnoga	kraja	prokopa,	a	onda	svezaše
zmajeve	uzice	jednu	za	drugu,	negdje	ih	učvrstiše	i	pođoše	dalje.	Koraci	ih
uskoro	dovedoše	do	poznatoga	vrutka	i	Tom	osjeti	kako	mu	cijelim	tijelom
prolaze	hladni	srsi.	Pokaza	Hucku	ostatak	dogorjele	svijeće,	grudicom	ilovače
pričvršćen	o	stijenu,	te	mu	opisa	kako	su	on	i	Becky	promatrali	plamen	gdje
treperi	i	izdiše.
Dječaci	su	govorili	sve	tiše	pa	se	na	kraju	stadoše	došaptavati	jer	su	im
tišina	i	tmina	tištale	srce.	Idući	dalje,	doskora	uđoše	u	onu	drugu	galeriju
kojom	je	svojevremeno	bio	prošao	Tom	pa	krenuše	njome	sve	dok	ne	stigoše
do	»skoka«	U	svjetlu	se	svijeća	otkri	da	zapravo	nije	riječ	o	ponoru,	već	samo
o	strmom	brežuljku	od	ilovače,	visokom	nekih	dvadeset-trideset	stopa.	Tom
prošapta:
»A	sad	ću	ti	nešto	pokazati,	Huck.«
Podiže	svijeću	uvis	i	reče:
»Pogledaj	iza	ugla	što	dalje	možeš.	Vidiš…	tamo	na	onoj	velikoj	stijeni…
nacrtano	čađavim	plamenom	svijeće.«
»Vidim	križ,	Tome!«
»E,	pa	to	ti	je	onaj	broj	dva!	‘Ispod	križa’,	sjećaš	se?	A	baš	tamo	samvidio	Crvenokošca	Joea	kad	je	podigao	svijeću	uvis,	Huck!«
Huck	se	na	tren	zagleda	u	tajanstveni	znak,	a	onda	reče	drhtavim	glasom:
»Tome,	‘ajmo	mi	odavlen!«
»Što!	A	blago	ćemo	ostaviti?«
»Bome,	pust’mo	mi	sve	to!	Oko	njeg’	ti	se	mota	Crvenokoščev	duh,	to	ti
je	sasma	sigurno!«
»Ma,	ne,	Huck,	neće	biti	tako.	Njegov	duh	obilazi	mjesto	gdje	je
Crvenokožac	Joe	umro	–	tamo	kraj	ulaza	u	špilju,	pet	milja	daleko	odavde.«
»Ne,	Tome,	nije	t’	on	tamo.	Mota	t’	se	on	oko	para.	Znaden	ja	kako	se	dusi
ponašaju,	a	znadeš	i	ti.«
Toma	poče	hvatati	strah	da	je	Huck	u	pravu.	Zle	mu	slutnje	obuzeše	srce.
No,	čas	zatim	pade	mu	na	um	jedna	misao:
»Čekaj	malo,	Huck,	e,	jesmo	bedasti!	Pa	duh	Crvenokošca	Joea	neće	prići
ni	blizu	mjestu	gdje	ima	neki	križ!«
Bio	je	to	jak	dokaz,	a	i	pokazao	se	uspješnim.
»Nisan	na	to	ni	mislija,	Tome.	Pravo	kažeš.	Prava	je	srića	za	nas	taj	križ.
Ajmo	mi	sić’	doli	i	potražit	tu	škrinju!«
Tom	pođe	naprijed,	pri	silasku	urezujući	u	ilovači	nekakve	grube
stepenice.	Huck	pođe	za	njim.	Iz	malene	su	dvorane	u	kojoj	je	stajala	velika
stijena	vodila	četiri	hodnika	od	kojih	dječaci	tri	bezuspješno	pretražiše.	U
onome	pak	koji	je	bio	najbliži	podnožju	stijene	nađoše	maleno	skrovište	i	u
njemu	ležaj	načinjen	od	pokrivača,	pa	jednu	staru	naramenicu,	nešto	kožice
od	slanine	i	dobro	oglodane	kosti	od	dva-tri	pileta.	Sanduka	s	novcem,
međutim,	nije	bilo.	Dječaci	pretražiše	cijelo	mjesto	uzduž	i	poprijeko,	no
uzalud.	Tom	reče:
»Rekao	je	ispod	križa.	E,	pa	ovo	je	najbliže	što	može	biti	ispod	križa.
Ispod	same	stijene	ne	može	biti	jer	je	ona	čvrsto	usađena	u	tlo.«
Još	jednom	sve	pretražiše,	a	onda	obeshrabreno	sjedoše.	Huck	nije	imao
nikakva	prijedloga,	no	Tom	domalo	reče:
»Čekaj	malo,	Huck,	s	jedne	strane	ove	stijene	u	ilovači	se	vide	otisci	nogu
i	loj	od	svijeće,	a	s	drugih	strana	toga	nema.	Kako	to?	Kladim	se	da	je	novac
ipak	ispod	stijene.	Raskopat	ću	ilovaču.«
»Tome,	nisi	se	to	tako	lošo	ni	sitija!«	reče	Huck	živnuvši.Tom	smjesta	izvuče	svoj	pravi	Barlow,	ali	ne	iskopa	ni	četiri	palca,	kadli
naleti	na	nešto	drveno.
»Ej,	Huck!	Čuješ	ti	ovo?«
Sada	se	i	Huck	prihvati	kopanja	i	struganja.	Uskoro	otkopaše	neke	daske	i
ukloniše	ih.	Daske	su	skrivale	prirodni	procijep	što	je	vodio	pod	stijenu.	Tom
virnu	unutra	i	gurnu	svijeću	što	je	dublje	mogao	ispod	stijene,	no	reče	da	ne
vidi	kraja	pukotini	te	predloži	da	je	istraže.	Saže	se	i	zavuče	pod	stijenu:	uzani
se	puteljak	postupno	spuštao.	Tom	je	slijedio	njegovo	vijuganje,	najprije
nadesno,	pa	potom	nalijevo,	a	Huck	mu	za	petama.	Prošavši	jedan	kratak
zavoj,	Tom	povika:
»Nebesa,	Huck,	gle	ti	ovo!«
Bila	je	to	bome	škrinja	s	blagom,	spremljena	u	skrovitoj	maloj	udubini,
zajedno	s	praznom	bačvicom	za	barut,	dva	revolvera	u	kožnatim	koricama,
dva-tri	para	starih	mokasina,	kožnatim	pojasom	i	još	nešto	odbačenih
koještarija,	sve	već	dobrano	namočeno	od	vodenih	kapi.
»Napokon	smo	ga	našli!«	reče	Huck	zaronivši	rukom	u	potamnjele
zlatnike.	»Ajoj,	Tome,	pa	mi	smo	bogati!«
»Huck,	uvijek	sam	bio	uvjeren	da	ćemo	ga	naći.	Ovo	je	naprosto	prelijepo
da	bi	bilo	istinito,	ali	bome	smo	ga	našli!	Čuj	–	nemojmo	se	ovdje	puno
motati.	Daj	da	ga	izvučemo	odavde.	Čekaj	da	vidim	mogu	li	podići	sanduk.«
Škrinja	je	težila	oko	pedeset	funti.	Tom	ju	je	uspio	podići,	i	to	nakon
mnogo	naprezanja,	ali	je	nikako	ne	bi	bio	mogao	nositi.
»To	sam	i	mislio«,	reče	on.	»I	ona	dvojica	su	ga	teško	nosila	onaj	dan	u
‘ukletoj	kući’,	primijetio	sam.	Izgleda	mi	da	sam	dobro	napravio	što	sam
ponio	one	vrećice.«
Novac	je	uskoro	bio	u	vrećicama	pa	ga	dječaci	odnesoše	do	stijene	s
križem.
»’Ajde	da	sad	uzmemo	i	livorvere	i	ostalo«,	reče	Huck.
»Ne,	Huck,	ostavit	ćemo	ih	ovdje.	Ionako	ćemo	sve	to	trebati	kad	se
dadnemo	u	razbojnike.	Stalno	ćemo	ih	ovdje	držati,	a	tu	ćemo	priređivati	i
orgije.	Ovo	je	skrovište	pravo	mjesto	za	orgije.«
»A	šta	mu	to	dođu	orgije?«
»Nemam	pojma,	ali	razbojnici	uvijek	priređuju	orgije	pa	ćemo	to	morati	i
mi.	Dođi,	Huck,	već	smo	dugo	ovdje	unutra.	Prilično	je	kasno,	rekao	bih.	A	ja
sam	i	gladan.	U	čamcu	ćemo	nešto	pojesti	i	popušiti	koju.«Brzo	se	proveraše	do	grmlja	rujevine,	oprezno	izviriše,	vidješe	da	je	zrak
čist	pa	su	doskora	večerali	i	pušili	u	čamcu.	Kada	se	sunce	stalo	kloniti	prema
obzoru,	gurnuše	čamac	u	vodu	i	dadoše	se	na	put.	Tom	zavesla	uz	obalu,
usput	veselo	čavrljajući	s	Huckom:	sumrak	se	spuštao	sporo	pa	se	u	gradiću
iskrcaše	malo	iza	mraka.
»A	sada,	Huck«,	reče	Tom,	»sakrit	ćemo	novac	u	potkrovlju	udovičine
drvarnice,	pa	ću	ja	ujutro	doći	do	tebe	da	izbrojimo	novac	i	podijelimo	ga,	a
onda	ćemo	u	šumi	naći	nekakvo	mjesto	gdje	ćemo	ga	spremiti	na	sigurno.	Ti
samo	mirno	lezi	ovdje	u	čamcu	i	pazi	na	lovu,	a	ja	jurim	po	kolica	Bennyja
Taylora	da	ih	dovučem	ovamo.	Začas	sam	natrag.«
Nestade	i	brzo	se	vrati	s	kolicima,	natovari	obje	vrećice	na	njih,	preko
vreća	prebaci	nekoliko	starih	krpa	pa	krenu	vukući	taj	teret	za	sobom.	Stigavši
do	Velšaninove	kuće,	dječaci	stadoše	da	se	odmore.	Baš	kada	su	se	spremali
da	pođu	dalje,	Velšanin	izađe	pred	njih	i	reče:
»Hej,	tko	je	tamo?«
»Huck	i	Tom	Sawyer.«
»Izvrsno!	Dođite	sa	mnom,	dečki,	čekali	smo	još	samo	na	vas.	Hajde,	brže
malo,	potrčite	–	ja	ću	vam	dovući	ta	kolica.	E,	pa,	i	nisu	tako	lagana	kako
izgledaju.	Što	to	vozite?	Cigle	ili	staro	željezo?«
»Staro	željezo«,	reče	Tom.
»I	mislio	sam	tako.	Dečki	u	našem	mjestu	radije	će	se	izmučiti	i	potratiti
svu	silu	vremena	na	skupljanje	starog	željeza	za	koje	će	u	talionici	dobiti	tri
četvrt	dolara	nego	da	poštenim	poslom	zarade	dvaput	toliko	novaca.	Ma,	ljudi
su	takvi	–	hajde,	brže,	brže!«
Dječake	je	zanimalo	zašto	moraju	toliko	žuriti.
»Pustite	sad	to.	Vidjet	ćete	kad	stignemo	do	udovice	Douglas.«
Pomalo	bojažljivo,	jer	je	već	odavno	bio	navikao	da	ga	optužuju	ni	kriva
ni	dužna,	Huck	reče:
»Gospodine	Jones,	mi	ama	baš	ništo	nismo	učin’li.«
Velšanin	se	nasmija.
»E,	ja	ti	o	tome	ništa	ne	znam,	dragi	moj	Huck.	Ama	baš	ništa.	Pa	zar	se	ti
i	udovica	dobro	ne	slažete?«
»Da.	Pa,	u	svakom	slučaju	ona	dobro	postupa	sa	mnom.«
»Onda	je	to	u	redu.	Čega	se	bojiš?«Još	i	prije	no	što	je	u	njegovu	sporom	umu	to	pitanje	dobilo	potpun
odgovor,	Huck	se	zajedno	s	Tomom	nađe	usred	salona	udovice	Douglas.
Gospodin	Jones	ostavi	kolica	pred	vratima	i	uđe	za	njima.
Prostorija	je	bila	blistavo	osvijetljena,	a	ondje	se	bilo	okupilo	sve	što	je	u
mjestu	išta	značilo.	Bili	su	ondje	Thatcherovi,	Harperovi,	Rogersovi,	tetka
Polly,	Sid,	Mary,	svećenik,	novinski	urednik	i	još	mnogi,	mnogi	drugi,	a	svi
odjeveni	u	svoje	najbolje	ruho.	Udovica	dočeka	dvojicu	dječaka	onoliko
srdačno	koliko	netko	uopće	može	srdačno	dočekati	dva	ovakva	stvora	–
potpuno	umrljana	ilovačom	i	lojem	od	svijeće.	Tetku	Polly	od	stida	obli
grimizno	rumenilo	te	se	ona	namršti	i	odmahnu	glavom	pri	pogledu	na	Toma.
Nikome,	međutim,	nije	bilo	tako	neugodno	kao	dvojici	dječaka.	Gospodin
Jones	reče:
»Toma	još	nije	bilo	kod	kuće	pa	sam	od	njega	bio	već	i	odustao,	ali	sam
onda	naletio	na	njega	i	na	Hucka	ravno	pred	svojim	vratima,	a	onda	ih	brže-
bolje	doveo	ovamo.«
»I	dobro	ste	učinili«,	reče	udovica.	»Dođite	sa	mnom,	dečki.«
Odvede	ih	u	jednu	od	spavaonica	i	reče	im:
»Sada	se	operite	i	presvucite.	Ovdje	su	vam	nova	odijela	–	košulje,	čarape
i	sve	ostalo.	Oba	su	Huckova	–	ne,	ne	trebaš	mi	zahvaljivati,	Huck	–	gospodin
Jones	je	kupio	jedno,	a	ja	drugo,	ali	će	vam	obojici	pristajati.	Obucite	se.
Čekat	ćemo	vas,	a	vi	siđite	kada	se	pristojno	uredite.«
Pa	izađe.Trideset	i	četvrto	poglavlje
Huck	reče:	»Tome,	mogli	bi	mi	kidnit’	da	nađemo	kaki	konop.	Prozor	i
nije	baš	visoko	od	tla.«
»Koješta,	zašto	bismo	trebali	kidnuti?«
»Pa,	nisan	ti	ja	naučit	na	ovol’ko	svijeta.	Ne	merem	ti	ja	to	podnit’.	Tome,
ne	iđen	ja	doli.«
»Daj	ne	gnjavi!	Nije	to	ništa.	Meni	to	nimalo	ne	smeta.	Samo	se	ti	na
mene	osloni.«
Uto	se	pojavi	Sid.
»Tome«,	reče	on,	»tetica	te	čeka	već	cijelo	poslijepodne.	Mary	ti	je
pripremila	nedjeljno	odijelo	i	svi	se	pitaju	što	je	s	tobom.	Čuj,	imaš	li	ti	to	loja
i	ilovače	po	odjeći?«
»Vi,	gospodine	Siddy,	gledajte	svoja	posla.	Nego,	kakva	je	to	proslava?«
»To	udovica	priređuje	jednu	od	onih	svojih	zabava.	Ovaj	put	u	čast
Velšanina	i	njegovih	sinova	zbog	toga	što	su	joj	one	noći	pomogli	u	nevolji.	A
čuj	–	ako	te	zanima,	ima	još	nešto.«
»Što	to?«
»Pa,	stari	gospodin	Jones	namjerava	večeras	ljudima	tamo	prirediti	neko
iznenađenje,	ali	je	to	tajna,	tako	sam	danas	čuo	da	je	rekao	tetici,	ali	mi
izgleda	da	to	sada	više	i	nije	baš	tako	velika	tajna.	Svi	već	znaju	za	to	–	pa	i
udovica,	koliko	god	se	pravi	da	ne	zna.	Gospodin	Jones	pošto-poto	hoće	da	i
Huck	bude	tamo	–	jer	bez	Hucka	ne	može	otkriti	tu	svoju	veliku	tajnu,	tako	da
znate!«
»Kakvu	tajnu,	Side?«
»O	tome	kako	je	Huck	slijedio	razbojnike	do	udovičine	kuće.	Izgleda	mi
da	je	gospodin	Jones	namjeravao	sve	zblenuti	tim	svojim	velikim
iznenađenjem,	ali	se	kladim	da	će	mu	to	pasti	u	vodu.«
Sid	se	sretno	i	zadovoljno	zasmijucka.»Side,	jesi	li	se	to	ti	izbrbljao?«
»Ma,	nema	veze	tko	se	izbrbljao.	Netko	jest,	što	ćeš	više!«
»Side,	u	našem	mjestu	postoji	samo	jedan	stvor	koji	je	dovoljno	pokvaren
da	to	napravi,	a	to	si	ti.	Da	si	ti	bio	na	Huckovom	mjestu,	zbrisao	bi	niz	brdo	i
nikom	nikad	ne	bi	ništa	ni	zucnuo	o	razbojnicima.	Sposoban	si	samo	za
pokvarenost	i	ne	možeš	podnijeti	kad	se	nekog	hvali	zato	što	je	nešto	napravio
kako	treba.	Evo	ti	zato…	i	ne	trebaš	mi	zahvaljivati,	kako	kaže	udovica«,	pri
ovim	riječima	Tom	opali	Sidu	jednu-dvije	za	uho	i	s	nekoliko	ga	udaraca
nogom	isprati	do	vrata.	»A	sad	idi	i	tuži	me	tetici	ako	se	usuđuješ	pa	ćeš	sutra
dobiti	svoje!«
Nekoliko	su	časaka	kasnije,	prilikom	večere,	udovičini	gosti	sjedili	za
velikim	stolom,	a	tuce	se	djece,	po	običaju	koji	je	u	ono	doba	vladao	u	tom
kraju,	posadilo	za	manje	pomoćne	stolove	u	istoj	prostoriji.	U	danom	trenutku
gospodin	Jones	održa	svoj	govorčić	u	kojem	zahvali	udovici	na	časti	što	ju	je
ukazala	njemu	i	njegovim	sinovima,	ali	reče	i	da	tu	ima	još	netko	čija
skromnost…
I	tako	redom,	i	tako	redom.	Tajnu	o	Huckovu	udjelu	u	cijeloj	pustolovini
otkri	na	najljepši	i	najuzbudljiviji	način	kojemu	je	bio	i	inače	vičan,	no
iznenađenje	koje	je	time	izazvao	uglavnom	je	bilo	hinjeno	te	ni	izdaleka
onako	bučno	i	neobuzdano	kakvo	je	moglo	biti	u	sretnijim	okolnostima.
Udovica,	međutim,	prilično	dobro	odglumi	zaprepaštenje	te	obasu	Hucka
tolikim	pohvalama	i	tolikom	zahvalnošću	da	on,	zbog	potpuno	nepodnošljive
nelagode	što	je	postao	metom	svih	pogleda	i	svačijih	hvalospjeva,	gotovo	i
zaboravi	na	maltene	nepodnošljivu	nelagodu	koju	mu	je	pričinjalo	novo
odijelo.
Udovica	reče	kako	joj	je	namjera	da	Hucka	primi	pod	svoj	krov	i	dadne	ga
u	školu,	a	ako	se	za	to	nađe	novaca,	pomoći	će	mu	da	pokrene	kakav	skroman
posao.	Sada	je	kucnuo	Tomov	čas.	On	reče:
»Hucku	to	nije	potrebno!	Huck	je	bogat!«
Samo	je	zahvaljujući	snažnom	osloncu	što	ga	je	našlo	u	svojem	dobrom
odgoju	prisutno	društvo	uspjelo	zatomiti	opravdan	i	umjestan	smijeh	kojim	bi
inače	dočekalo	ovu	zabavnu	šalu.	No,	šutnja	je	bila	pomalo	neugodna.	Tom	je
prekinu:
»Huck	ima	novaca.	Vi	možda	ne	vjerujete	u	to,	ali	Huck	ima	gomilu	para.
Oh,	nemojte	se	smješkati	–	sad	ću	vam	pokazati.	Samo	časak	pričekajte.«
Tom	izjuri	kroz	vrata.	Uzvanici	se	sa	smetenom	znatiželjom	zagledašejedan	u	drugoga,	a	potom	ispitivački	u	Hucka	koji	je	šutio	kao	zaliven.
»Što	je	Tomu,	Side?«	reče	tetka	Polly.	»Taj	dečko…	ma,	s	njim	nikad	ne
znaš	na	čemu	si.	No,	tako	nešto…
Uto	uđe	Tom	tegleći	teške	vreće	pa	tetka	Polly	ne	dovrši	rečenicu.	Dječak
istrese	na	stol	gomilu	žutih	kovanica	i	reče:
»Eto,	što	sam	vam	govorio?	Pola	je	od	ovoga	Huckovo,	a	pola	moje!«
Od	ovoga	prizora	svim	prisutnima	zastade	dah.	Svi	se	zabezeknuše	i	na
tren	nitko	i	ne	zucnu,	a	onda	svi	kao	jedan	zatražiše	razjašnjenje.	Tom	reče	da
će	im	ga	dati	pa	tako	i	učini.	Priča	je	bila	duga,	no	više	nego	zanimljiva.	Jedva
da	je	itko	prekidao	njezinu	čaroliju.	Kada	Tom	završi,	reče	gospodin	Jones:
»Mislio	sam	da	ću	vas	ovom	prilikom	uspjeti	malčice	iznenaditi,	ali	se
moje	iznenađenje	ne	može	ni	usporediti	s	ovim.	Rado	priznajem	da	ga	je	ovo
novo	iznenađenje	posve	zasjenilo.«
Izbrojaše	novac.	Svota	je	nešto	malo	prelazila	dvanaest	tisuća	dolara.	Bilo
je	to	više	novaca	no	što	ga	je	itko	od	prisutnih	ikada	vidio	na	hrpi,	premda	su
neki	od	njih	u	nekretninama	imali	znatno	veći	imutak.Trideset	i	peto	poglavlje
Čitalac	i	sam	može	zamisliti	kako	je	dobitak	koji	je	Tomu	i	Hucku	ovako
pao	s	neba,	podigao	popriličnu	prašinu	u	jadnom	i	bijednom	seocetu	St.
Petersburg.	Da	može	postojati	tako	velika	svota,	i	to	u	čistoj	gotovini,	bilo	je
teško	i	povjerovati.	O	tome	se	govorilo,	naklapalo	i	hvalilo	na	sva	usta,	sve
dok	se	mnogima	nije	i	pamet	pomutila	od	nezdrava	uzbuđenja.	Svaka	je
»ukleta«	kuća	u	St.	Petersburgu	i	obližnjim	selima	rastavljena	na	dijelove,
dasku	po	dasku,	a	temelji	joj	prekopani	i	isprevrtani	u	potrazi	za	skrivenim
blagom	–	i	nisu	to	učinili	dječaci,	već	odrasli	muškarci,	među	kojima	je	bilo	i
podosta	ozbiljnih,	neromantičnih	muževa.	Gdje	god	bi	se	Tom	i	Huck
pojavili,	svi	su	im	laskali,	divili	im	se	i	zurili	u	njih.	Dječaci	nisu	pamtili	da	su
njihove	primjedbe	ranije	imale	kakvu	težinu,	no	sada	im	je	svaka	riječ	bila	na
visokoj	cijeni	i	dalje	se	ponavljala.	Što	god	bi	učinili,	na	to	se	nekako	gledalo
kao	na	nešto	značajno:	očevidno	su	bili	izgubili	sposobnost	da	naprave	i	kažu
sasvim	obične	stvari.	Štoviše,	nakon	prekapanja	po	njihovoj	prošlosti,	otkriše
se	ondje	mnoga	obilježja	izrazite	osebujnosti.	U	vezi	s	obojicom	dječaka,
seoske	novine	objaviše	prikaze	njihova	životopisa.
Udovica	Douglas	uloži	Huckov	novac	uz	kamatu	od	šest	posto,	a	na
molbu	tetke	Polly	sudac	Thatcher	isto	tako	postupi	s	Tomovim	novcem.	Svaki
je	od	dvojice	dječaka	sada	raspolagao	prihodom	koji	je	bio	naprosto	raskošan
–	po	jedan	dolar	tokom	cijele	godine	za	svaki	radni	dan,	a	pola	dolara	po
nedjelji.	Točno	je	toliko	dobivao	i	svećenik	–	ne,	toliko	mu	je	bilo	obećano,
ali	nikada	nije	uspio	toliko	i	utjerati.	U	ta	je	pak	stara	i	skromna	vremena
dolar	i	četvrt	tjedno	svakom	dječaku	bilo	dovoljno	za	stan,	hranu	i	školovanje,
a	od	toga	se	još	mogao	i	oblačiti	i	plaćati	pranje	rublja.
Sudac	je	Thatcher	stekao	o	Tomu	visoko	mišljenje.	Govorio	je	da	neki
običan	dečko	nikada	ne	bi	uspio	njegovu	kćer	izbaviti	iz	špilje.	Kada	je	Becky
ocu,	u	strogom	povjerenju,	ispričala	kako	je	Tom	u	školi	na	sebe	primio
batine	namijenjene	njoj,	suca	je	to	vidljivo	ganulo,	a	kada	se	zauzela	za	to	da
se	Tomu	oprosti	ta	krupna	laž	zahvaljujući	kojoj	je	Tom	šibe	s	njezinih	pleća
prebacio	na	svoja,	sudac	u	pravoj	provali	krasnorječivosti	izjavi	kako	je	to
bila	plemenita,	velikodušna,	širokogrudna	laž	–	laž	koja	zavređuje	da	krozpovijest	korača	uzdignute	glave	i	rame	uz	rame	s	Georgeom	Washingtonom	i
njegovom	toliko	hvaljenom	istinom	o	sjekiri.
22
	Becky	se	učini	da	joj	otac	još
nikad	nije	djelovao	tako	veličanstveno	i	uzvišeno	kao	u	času	dok	je,	hodajući
po	sobi	i	udarajući	nogom,	izgovarao	ove	riječi.	Odmah	pođe	do	Toma	i	sve
mu	ispriča.
Sudac	se	Thatcher	nadao	da	će	jednoga	dana	Toma	vidjeti	kao	velikog
odvjetnika	ili	slavnog	vojskovođu.	Rekao	je	da	će	se	zauzeti	za	to	da	Toma
prime	u	Državnu	vojnu	akademiju	te	da	kasnije	pohađa	najbolje	pravničke
škole	u	zemlji	tako	da	bude	spreman	za	jedno	ili	drugo	od	ta	dva	zvanja
odnosno	za	oba.
Hucka	Finna	njegovo	bogatstvo	i	činjenica	da	je	sada	živio	pod	krovom
udovice	Douglas	uvedoše	u	društvo	–	ne,	uvukoše	ga,	gurnuše	ga	u	nj	–	a
muke	mu	postadoše	veće	no	što	je	mogao	podnijeti.	Udovičina	ga	je	služinčad
umivala	i	uređivala,	češljala	i	četkala,	a	uvečer	ga	otpremala	u	postelju,	među
odbojne	plahte	koje	na	sebi	nisu	imale	ni	jedne	jedine	mrljice	ili	traga
nečistoće	što	bi	ga	mogao	privinuti	na	srce	i	nazvati	prijateljem.	Morao	je
jesti	vilicom	i	nožem,	morao	se	služiti	ubrusom,	čašom	i	tanjurom,	morao
učiti	molitve	i	ići	u	crkvu,	morao	govoriti	tako	ispravno	da	su	mu	riječi
postajale	bljutave	u	ustima.	Kamo	go	da	se	okrenuo,	posvuda	su	ga	rešetke	i
okovi	civilizacije	zasužnjivali	i	sputavali	mu	ruke	i	noge.
Tri	je	tjedna	hrabro	podnosio	svoj	jad,	a	onda	jednoga	dana	nestade.
Četrdeset	ga	je	osam	sati	udovica,	u	silnu	očaju,	posvuda	tražila.	I	svi	su	se
mještani	duboko	zabrinuli:	tražili	su	ga	uzduž	i	poprijeko,	pretražili	čak	i	dno
rijeke.	Trećega	dana	rano	ujutro	Tom	Sawyer	promućurno	pronjuška	među
praznim	starim	bačvama	kraj	napuštene	klaonice	i	ondje	pronađe	bjegunca.
Huck	bijaše	ovdje	prespavao	i	upravo	je	bio	završio	s	doručkom	koji	se
sastojao	od	nekih	ukradenih	ostataka	hrane	pa	se	sada	udobno	izvalio	s	lulom
u	ruci.	Bio	je	neuredan	i	nepočešljan,	obučen	u	iste	stare	dronjke	u	kojima	se
doimao	tako	slikovito	u	danima	dok	je	još	bio	slobodan	i	sretan.	Tom	ga
izvuče	iz	bačve,	objasni	mu	kakvu	je	zbrku	izazvao	i	uze	ga	nagovarati	da	se
vrati	kući.	Huckovo	lice	izgubi	smirenost	i	dobi	utučen	izraz.	On	reče:
»Nemoj	mi	to	ni	spominjat’,	Tome.	Pokuša’	san	i	ne	iđe	pa	ne	iđe.	Nije	to
za	me,	Tome,	nisam	ja	na	to	naučit.	Udov’ca	lipo	postupa	sa	mnon,	sušta
dobrota,	al’	ja	ti	ne	meren	to	podnit’.	Ujutru	me	ćera	da	ustanen	svaki	dan	u
isto	vrime,	ćera	me	da	se	umivan,	a	onda	me	još	i	češljaju	sve	u	šesnaes’.	Ne
da	mi	spavat’	u	šupi	i	moran	nosit’	ono	đavolje	odilo	koje	mi	samo	smeta.
Tome,	kroz	njeg	kan’da	ni	mrva	zraka	ne	mere	proć’	i	tako,	a	prokletinja	je
tako	krasna	da	mereš	u	njoj	ni	sist’,	ni	leć’,	a	bome	se	ni	neđere	izvalit’.	Nisanse	već	spušć’o	po	podrumskin’	vratin’	–	ma,	ka’	da	su	otad’	godine	prošle,	al’
zato	moran	ić’	u	crikvu	đe	se	samo	znojin	i	preznojavan,	a	one	nesnosne
propovidi	ti	ja	ne	podnosin!	Ne	smin	vatat’	muve	ni	žvakat’	duvan	i	cile
nedilje	moran	u	postolan’	‘odat’.	Udov’ca	ti	ide	jist’	sve	po	zvonu,	po	zvonu
ide	u	posteju	i	ustaje	kad	zvono	zazvoni	–	sve	ti	je	kod	nje	tako	stra’otno	po
propisu	da	to	živ	čouk	podnit’	ne	mere.«
»Ali,	Huck,	svi	tako	rade.«
»Tome,	mene	ti	to	ni	mrvu	ne	dira.	Nisan	ja	svaki	i	ne	meren	to	podnit’.
Stra’otno	mi	je	bit’	tako	vezan.	A	za	klopu	ne	moraš	brinit’	pa	meni	onda	više
i	nije	do	njupe.	Kad	bi’	da	oden	na	pecanje,	moran	je	pitat’,	kad	bi	da	oden	na
kupanje,	moran	je	pitat’	–	đava’	ga	izija,	za	sve	je	moran	pitat’.	A	moran	još	i
govorit’	tako	pristojno	da	je	to	grozno	–	ja	ti	svaki	dan	oden	na	tavan	i	malo
se	ondi	izvičen,	tek	tol’ko,	Tome,	da	ositin	kako	je	od	tog	u	ustin’,	inače	bi
krepa’.	Udov’ca	mi	ne	da	pušit’,	ne	da	mi	vikat’,	ne	da	mi	zivat’,	ne	da	mi	se
protezat’	ni	češat’	se	pred	drugizin…«	A	onda	iz	njega	provališe	ogorčenost	i
jad:	»I	Bog	te	maz’o,	cilo	vrime	se	moli!	Take	ženskinje	ja	ti	nikad	nisan
vidija!	Mora	san	kidnit’	Tome,	naprosto	san	mora’.	A	sad	će	počet’	i	škola	pa
ću	još	i	to	morat’	–	e,	pa,	Tome,	to	neću	podnit’.Vid’	‘vamo,	Tome,	bit’	bogat
nije	baš	tako	sjajno	kako	se	priča.	Samo	ti	se	vaja	brinit’	i	brinit’,	potit’	i
potit’,	a	cilo	vrime	bi	volija	umrit’.	U	ovoj	robi	je	meni	lipo	‘odat’,	u	ovomu
buretu	je	meni	lipo	spavat’i	više	i’	neću	napuštat’.	Tome,	ništo	se	od	tog	ne	bi
dogod’lo	da	nisan	ima’	oni	novac.	Evo,	uzmi	ti	moj	dio	skupan	s	tvojin	pa	mi
moreš	samo	tu	i	tamo	dat	desetaka	–	ne	prečesto	jer	se	meni	živo	fućka	za	ono
za	što	se	ne	treba	ni	mrvu	pomučit’,	a	ti	samo	nagovori	udov’cu	da	me	pusti.«
»Oh,	Huck,	pa	znaš	da	to	ne	mogu	napraviti.	Ne	bi	bilo	pošteno,	a	osim
toga,	ako	još	malo	pokušaš,	s	vremenom	će	ti	se	takav	život	i	svidjeti.«
»Svidit!	Da,	isto	kako	mi	se	sviđa	predugo	sidit	na	užaritoj	peći.	Ne,
Tome,	ne	želin	bit’	bogat	i	ne	želin	živit’	u	onim	vražjin	zagušljivin	kućan’.
Meni	se	sviđaju	šuma,	rika	i	bačve	pa	ću	se	nji’	i	držat’.	Vrag	ti	sriću	odnija!
Baš	kad	smo	nabavili	livorvere	i	pećinu	i	sve	pripravili	da	možemo	poć’
robit’,	dođe	ti	ovaka	prokleta	glupost	i	sve	ti	pokvari!«
Tom	uluči	zgodu…
»Pazi	ovamo,	Huck,	to	što	sam	bogat,	meni	ništa	neće	smetati	da	odem	u
razbojnike.«
»Ma	nemoj	mi	reć’!	Oh,	kamo	lipe	sriće…	ti	to	zbiljam	i	ozbiljno	govoriš,
Tome?«
»Ozbiljno	kao	što	ovdje	sjedim.	Ali,	Huck,	znaš,	ne	možemo	te	primiti	udružinu	ako	ne	budeš	pristojan	i	ugledan.«
Huckova	radost	splasnu.
»Ne	morete	me	primit’	u	druž’nu,	Tome?	A	u	gusare	si	me	primija?«
»Da,	ali	to	nije	isto.	Razbojnik	ti	je	nešto	mnogo	više	od	gusara	–	onako
općenito	gledano.	U	većini	zemalja	razbojnici	pripadaju	strašno	visokom
plemstvu	–	vojvodama	i	njima	sličnim.«
»Tome,	pa	uvik	smo	bili	prijateji?	Ne’š	me	valjda	isključit’,	a,	Tome?	Pa
ne’š	mi	to	uradit’,	Tome,	je	l’	da	ne’š?«
»Huck,	ne	bih	želio	i	ne	želim	to	učiniti,	ali	što	će	ljudi	reći?	Pa	svi	će
reći:	‘Hm!	Razbojnička	družina	Toma	Sawyera!	Svakakvih	mamlaza	ima	u
njoj!’	A	mislit	će	na	tebe	Huck.	Tebi	to	ne	bi	bilo	drago,	a	bome	ni	meni.«
Huck	je	neko	vrijeme	šutio	boreći	se	sam	sa	sobom.	Napokon	reče:
»U	redu	stvar,	Tome,	vrat’t	ću	se	udov’ci	na	cili	misec	i	primit	se	posla	da
vidin	‘oću	l’	to	moć’	podnit’	–	samo	ako	mi	ti	dopustiš	da	uđem	u	družinu.«
»Dobro,	Huck,	važi!	Hajde	sa	mnom,	stari,	pa	ću	ja	zamoliti	udovicu	da
malo	popusti.«
»Zbiljam	‘oćeš,	Tome,	zbiljam?	Baš	krasno.	Ako	‘oće	samo	mrvu
popustit’	u	najgorin	stra’otan’,	ja	ću	pušit’	i	psovat’	di	me	ni’ko	ne	vidi	i	ne
čuje	pa	ću	već	to	nekako	progurat’	il’	ću	svisnit’.	Kad	ćeš	ti	počet’	sazivat’
druž’nu	i	dat’	se	u	razbojnike?«
»Oh,	smjesta.	Možda	ćemo	još	noćas	skupiti	dečke	i	obaviti	posvećenje.«
»Što	ć’mo	to	obavit’?«
»Posvećenje.«
»A	što	ti	je	to	na	priliku?«
»To	ti	je	kad	se	zakuneš	da	ćemo	se	držati	jedan	uz	drugog	i	da	nikad
nećemo	odati	tajne	naše	družine,	pa	da	nas	sjeckaju	na	sitne	komadiće,	a	ako
tko	naudi	nekom	iz	družine,	ubit	ćemo	i	njega	i	cijelu	njegovu	obitelj.«
»Predivno	–	ma,	baš	predivno,	Tome,	šta	da	t’	pripovidan.«
»Bome	jest.	A	zakletvu	moramo	obaviti	u	ponoć,	na	najusamljenijem	i
najstrašnijem	mjestu	što	ga	igdje	možeš	naći	–	najbolje	u	nekoj	‘ukletoj’	kući,
ali	su	one	sada	sve	porušene.«
»Pa,	ponoć	svejedno	vridi,	Tome.«»E,	to	da.	A	moraš	se	i	zakleti	na	lijes	i	krvlju	se	potpisati.«
»Ma,	to	t’	je	prava	stvar!	Mil’jun	puta	bolje	neg’	bit’	gusar.	Od	udov’ce
neću	ni	mrdnit’	pa	makar	i	crk’o,	a	ako	jedared	ispanen	razbojnik	nad
razbojnic’ma	pa	izađen	na	glas,	izgleda	mi	da	će	se	i	ona	ponosit’	što	me	sad
izvukla	iz	blata.«Zaključak
Ovako	se	završava	ova	pripovijest.	Kako	je	to	samo	priča	o	dječaku,	ovdje
se	i	mora	zaustaviti:	pripovijedanje	se	ne	bi	moglo	nastaviti,	a	da	ne	prijeđe	u
priču	o	odraslu	čovjeku.	Kada	netko	piše	roman	o	odraslim	ljudima,	točno	zna
gdje	mora	prekinuti	–	to	jest,	kada	dođe	do	vjenčanja,	no	kada	piše	o	mladeži,
mora	stati	tamo	gdje	mu	se	to	učini	najbolje.
Likovi	koji	se	u	ovoj	knjizi	pojavljuju,	većinom	i	danas	žive,	i	to	kao
uspješni	i	sretni	ljudi.	Jednoga	će	se	dana	možda	pokazati	kako	bi	se	isplatilo
opet	prihvatiti	pripovijedanja	o	tim	dječacima	i	djevojčicama	te	pokazati	u
kakve	su	muškarce	i	žene	izrasli:	najmudrije	će,	prema	tome,	biti	da	za	sada
ne	odajemo	ništa	o	tom	razdoblju	u	njihovu	životu.
KrajNotes
[
←1
]
Ispravan	završetak	ovoga	navoda	glasi:	»…	jer	će	se	utješiti.«	(
Biblija
,	Stvarnost,	Zagreb	1968.)
–	nap.	prev.[
←2
]
Džepni	nož	s	jednom	oštricom,	nazvan	tako	prema	nožarskoj	obitelji	iz	Sheffielda	koja	je
navodno	proizvodila	takve	noževe	još	u	16.	stoljeću	–	nap.	prev.[
←3
]
Izraz	»čovjek	i	brat«	dio	je	mota	koji	se	nalazio	na	pečatu	Proturobovlasničkog	društva,	a
napomena	o	boji	kože	još	je	jedna	aluzija	na	robovlasništvo	–	nap.	prev.[
←4
]
Paul-Gustave-Louis-Cristophe	ili	kraće	samo	Gustave	Doré	(1832	–	1883),	francuski	slikar,	kipar
i	grafičar,	jedan	je	od	najplodnijih	i	najuspješnijih	ilustratora	svojega	vremena	–	nap.	prev.[
←5
]
Tom	i	Joe	ovdje	izraz	»with	one	back-handed	stroke«,	što	zapravo	znači	»zamah	ili	udarac	slijeva
nadesno«,	krivo	shvaćaju	kao	»udarac	u	leđa«,	jer	je,	dakako,	nezamislivo	da	se	u	viteškom
dvoboju	neki	od	protivnika,	a	pogotovo	slavni	Robin	Hood,	posluži	takvim	kukavičkim
udarcem	–	nap.	prev.[
←6
]
*
	Da	je	g.	Harbison	imao	roba	po	imenu	Bull,	Tom	bi	o	njemu	govorio	kao	o	»Harbisonovu
Bullu«,	no	Harbisonov	sin	ili	pas	za	njega	je	»Bull	Harbison«	(piščeva	napomena).[
←7
]
Aluzija	na	Ivanovo	
Otkrivenje
	6,	8:	I	najedanput	se	pred	mojim	očima	pokaza	konj	»zelenko«,	a
onomu	što	je	jahao	na	njemu	bilo	je	ime	»Smrt«,	a	pratio	ga	je	»podzemni	svijet«	(
Biblija
,
Stvarnost,	Zagreb	1968.)	–	nap.	prev.[
←8
]
Balzam	gileadski,	odnosno	tzv.	melem	iz	Meke	ili	pravi	balzam,	od	davnina	se	proizvodio	od
smole	grma	
Commiphora	gileadensis
,	a	u	Bibliji	se	spominje	na	nekoliko	mjesta	(Jr	8,22,	Pj
5,1,	Pos	37,25).	Istim	se	nazivom	katkada	označavalo	i	drvo	
Abies	balsamea
	te	grmolika	biljka
Dracocephalum	canariense
,	a	postoji	i	tzv.	američki	gileadski	balzam	koji	se	dobiva	od	jedne
vrste	jablana	
(Populus	candicans)
	–	nap.	prev.[
←9
]
Pain-killer
	Perryja	Davisa	bio	je	u	19.	stoljeću	omiljeno	sredstvo	za	ublažavanje	bolova,	a
primjenjivao	se	kako	za	vanjsku,	tako	i	za	unutrašnju	upotrebu;	danas	je	to	opći	naziv	za	svako
sredstvo	protiv	bolova	–	nap.	prev.[
←10
]
Stih	iz	drame	
Sin	divljine
	austrijskoga	romantičnog	dramatičara,	prozaista	i	pjesnika	Friedricha
Halma	(pravim	imenom	baruna	Eligiusa	Franza	Josepha	von	Münch-Bellinhausena)	–	nap.
prev.[
←11
]
Prilikom	gađanja	»sa	zemlje«	igrač	se	člancima	prstiju	oslanja	o	zemlju,	špekulu	drži	na	jagodici
kažiprsta,	a	ispucava	je	palcem.	Bacanje	»iz	kruga«	kod	nas	je	nepoznato:	u	krug	promjera
deset	stopa	(oko	3	m)	složi	se	trinaest	špekula	u	vidu	križa,	a	pobjeđuje	igrač	koji	iz	kruga	prvi
uspije	izbaciti	sedam	od	njih.	Kod	igranja	»za	ozbiljno«	svaki	igrač	zadržava	osvojene	špekule
–	nap.	prev.[
←12
]
Šest	plemena	naziv	je	indijanskoga	saveza	nastalog	1722.	godine	pridruživanjem	plemena
Tuskarora	ranijem	savezu	Pet	plemena.	Osnivanje	se	toga	ranijeg	saveza	u	kojem	je	sudjelovalo
pet	irokeških	plemena	(Mohavci,	Oneide,	Kajuge,	Onondage	i	Seneke)	pripisuje	legendarnom
Hijavati	–	nap.	prev.[
←13
]
Stari	Stoti	(Old	Hundred	ili	Hundredth)	poznati	je	protestantski	napjev	koji	je	prvi	put	zapisan
1551.	u	Ženevskom	psaltiru	i	na	koji	se	pjevao	Stoti	psalam	u	tzv.	»starom«	prepjevu.	Na	isti	su
se	napjev	kasnije	pjevali	i	drugi	hvalospjevi,	kao	što	je	ovaj	koji	se	spominje	u	tekstu,	a	autor
mu	je	engleski	biskup	Thomas	Ken	(1637	–	1711),	no	isto	je	tako	u	19.	st.	na	njega	spjevana	i
abolicionistička	himna	–	nap.	prev.[
←14
]
Milum
	ili	
Milam	apple
	–	odlika	jabuke	koja	donosi	srednje	velike	crvenkasto-zelenkaste	plodove,
u	nas	nepoznata,	a	u	Sjedinjenim	Državama	uzgajana	u	18.	i	19	stoljeću	i	omiljena	zbog
sočnosti	i	slatko-gorkog	okusa	te	trajnosti	prilikom	skladištenja.	Danas	uspijeva	još	samo
ponegdje	kao	divljaka,	a	ime	je	dobila	prema	prvom	uzgajivaču	koji	se	zvao	Joseph	Milum
odnosno	Thomas	Milam,	prema	drugom	izvoru	–	nap.	prev.[
←15
]
Riječi	iz	govora	što	ga	je	1775.	godine	održao	Patrick	Henry	(1736	–	1799),	odvjetnik	i	sjajan
govornik,	zalažući	se	za	pravo	američkih	kolonija	na	nezavisnost	–	nap.	prev.[
←16
]
Prvi	stihovi	dviju	često	upotrebljavanih	recitacija:	»Dječak	na	brodu	sred	plama«	(u	izvorniku
The	boy	stood	on	the	burning	deck
,	tj.	»na	zapaljenoj	palubi	dječak	stajaše«)	početak	je	poznate
pjesme	
Casabianca
	koju	je	napisala	engleska	sentimentalno-romantična	pjesnikinja	Felicia
Dorothea	Hemans	(1793	–	1835),	dok	riječima	»Sruči	se	Asirac	kao	vuk	na	stado«	(u	izvorniku
The	Assyrian	came	down	like	the	wolf	on	the	fold
)	počinje	
Propast	Senaheribova
	engleskoga
romantičnog	pjesnika	i	satiričara	Georgea	Gordona	Byrona	(1788	–	1824)	–	nap.	prev.[
←17
]
Daniel	Webster	(1782-1852)	–	američki	govornik,	pravnik	i	političar	–	nap.	prev.[
←18
]
Jedno	od	brojnih	društava	u	sklopu	trezvenjačkog	pokreta	u	Americi	u	19.	st.:	osnovano	1848.
godine,	sastojalo	se	mahom	od	dječaka	mlađih	od	18	godina	koji	su	se	obvezivali	na	potpuno
suzdržavanje	od	uživanja	alkohola	–	nap.	prev.[
←19
]
U	izvorniku	
Negro	minstrel	show
	–	predstava	u	kojoj	kao	izvođači	nastupaju	bijelci	nacrnjenih
lica	i	ruku,	a	program	se	sastoji	od	crnačkih,	pseudocrnačkih	i	sentimentalnih	pjesama	–	nap.
prev.[
←20
]
Serape	ili	sarape
	–	veliki	šal	odnosno	kratki	ogrtač,	obično	tkan	u	prugama	različitih	boja,	dio	je
meksikanske	odjeće,	ali	za	razliku	od	ponča	nema	otvora	za	glavu,	već	se	omata	ili	prebacuje
preko	ramena	–	nap.	prev.[
←21
]
Danas	je	to	Špilja	Marka	Twaina,	a	postala	je	poznatom	turističkom	atrakcijom	zahvaljujući
upravo	ovom	romanu.	Jedan	od	vlasnika	špilje	bio	je,	polovicom	19.	stoljeća,	dr.	Joseph	Nash
MacDowell,	kirurg	koji	je	u	špilji	izvodio	različite	pokuse	na	leševima,	slično	kao	i	dr.
Robinson	u	romanu,	a	navodno	je	ondje	držao	i	oružje	namijenjeno	borbi	za	“južnjačku	stvar”	u
toku	američkog	Građanskog	rata	–	nap.	prev.[
←22
]
Riječ	je	o	pričici	koja	navodno	potječe	iz	djetinjstva	Georgea	Washingtona,	a	pokazuje	njegovu
veliku	istinoljubivost	još	od	malih	nogu	–	nap.	prev.