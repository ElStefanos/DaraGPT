Naslov originala:
Daniel Defoe
Robinson Crusoe
1719.
Prevod s ruskog 
VOJISLAVA BOGOJEVIĆ
Pogovor
MILOVAN DANOJLIĆ
DANIJEL DEFO
ROBINSON KRUSO
NOLIT
BEOGRAD1973.GLAVA PRVA
ROBINSONOVA PORODICA – NјEGOVO BEKSTVO IZ RODITELjSKE KUĆE …
More sam voleo iznad svega na svetu još od najranijeg detinjstva. Zavideo sam
svakome  mornaru kad se otiskivao na daleku plovidbu. Satima sam stajao na
morskoj obali i ne odvajajući oči, posmatrao sam brodove kako prolaze.
Mojim roditelјima ovo nikako nije bilo po volјi. Moj otac, star, bolestan čovek,
hteo je da postanem visoki činovnik, da služim u kralјevskom sudu gde bih imao
veliku platu. A ja sam snevao o putovanjima po moru. Činilo mi se da je najveća
sreća lutati morima i okeanima.
Otac se dosećao šta ja snujem. Pozvao me jednom k sebi i srdito mi reče:
– Znam: hoćeš da bežiš iz rođene kuće. To je ludo. Moraš ostati. Ako ostaneš,
biću ti dobar otac, ali teško tebi ako pobegneš!
Glas mu pri tome zadrhta i on tiho dodade: 
– Pomisli na bolesnu majku. Neće podneti rastanak s tobom.
U njegovim očima zablistaše suze. Nežno me je voleo i želeo mi dobro.
Žao mi beše staroga, pa sam čvrsto odlučio da ostanem u roditelјskoj kući i da
više ne mislim na plovidbu po moru.
Ali, avaj! – prošlo je samo nekoliko dana a od mojih lepih namera ne ostade
ništa. Opet me je nešto povuklo morskim obalama. Počeo sam sanjati katarke,
talase, jedra, galebove i svetilјke sa kula svetilјa.
Dve ili tri nedelјe po mom razgovoru s ocem ipak se odlučih da bežim. Izabravši
vreme kad je mati bila vesela i mirna, prišao sam joj i sa puno poštovanja izjavio:
– Meni je već osamnaest godina, a u tim godinama dockan je da učim za
sudiju. Čak i da stupim bilo gde u službu, ipak bih se posle nekoliko dana otisnu u
daleke zemlјe. Toliko žudim da vidim nepoznate krajeve, da odem u Afriku i Aziju,
pa ako se i latim kakva posla, neću imati strplјenja da ga okončam. Molim vas,
pridobijte  oca  da  me  pusti  na  more,  makar  i  nakratko,  da  pokušam;  ako  mi
mornarski život ne bude u volјi, vratiću se kući i nikad više neću ići. Neka me otac
pusti drage volјe jer ću inače otići od kuće bez njegova pristanka.
Mati se mnogo nalјuti na mene i reče:
Čudim  se  kako možeš i  misliti  na  to  posle  razgovora s ocem! Ta  otac  je
zahtevao da jednom zauvek zaboraviš na ta putovanja! A on zna bolјe nego ti
kakvog posla treba da se prihvatiš. Dabome, ako hoćeš sebe da upropastiš, odlazi iz
ovih stopa ali možeš biti uveren da ni ja ni otac nikad nećemo pristati da putuješ.
Uzalud si se nadao da ću te ja u tome podržati. Ne, ni reči neću reći ocu o ovomešto si mi maločas govorio. Neću posle, kada te život na moru dotera do bede i
nevolјe, da prebacuješ majci što ti je povlađivala.
Kasnije, posle mnogo godina, saznao sam da je majčica ipak ispričala ocu ceo
naš razgovor od reči do reči. Otac je bio ožalošćen i s uzdahom joj je rekao:
Ne razumem šta on hoće. U svojoj domovini mogao bi lako uspeti i biti srećan.
Nismo bogati lјudi, ali ipak nismo bez ičega. Može da živi s nama ne lišavajući se
ničega. No krene li po svetu, doživeće takve nesreće kakve još niko nije doživeo. Ne,
ne mogu ga pustiti na more. Daleko od otadžbine biće sam, pa, nađe li se u nevolјi,
neće  imati  prijatelјa  koji  bi  mu  pomogao.  I  onda  će  se  kajati  zbog  svoje
lakomislenosti, ali će biti kasno!
Ipak, posle nekoliko meseci pobegao sam iz roditelјske kuće. Desilo se da je
jedan moj drug putovao za London brodom svoga oca. On me stade nagovarati da
idem s njim, namamivši me na besplatnu vožnju brodom.
I tako, ne pitajući ni oca ni majku – u zao čas! – 1. septembra 1651. godine
ukrcao sam se na brod koji je polazio za London.
Ružan je to bio postupak. Bez stida i srama napustio sam ostarele roditelјe,
nisam poslušao njihove savete i izneverio sam sinovlјevu dužnost. Ubrzo sam se
gorko pokajao zbog svega što sam učinio.GLAVA DRUGA
PRVE PUSTOLOVINE NA MORU
Naš brod još nije ni isplovio iz ušća Hambera, a sa severa je dunuo hladan
vetar. Nebo su prekrili oblaci i počelo je strašno lјulјanje. Nikad još nisam bio na
moru, pa mi je pozlilo. Vrtelo mi se u glavi, noge su mi klecale, zamalo što nisam
pao. Kad god bi na lađu naleteo veliki talas, činilo mi se da ćemo u taj čas potonuti.
Kad god bi se lađa survala sa vrha visokog talasa, bio sam uveren da se više nikad
neće podići. Po sto puta sam se zaklinjao da ću se – ako ostanem živ i ako moja
noga opet stupi na čvrsto tle – smesta vratiti kući ocu, i nikad, celog života, neću
kročiti na palubu broda. Ove razborite misli živele su u meni samo dok je besnela
bura.
No vetar se stišao, talasanje prestalo i meni je laknulo. Malo-pomalo, počeo
sam  se  privikavati na more. Istina, još  se  nisam potpuno povratio od morske
bolesti, ali se pri smiraju dana vreme razvedrilo, vetar je sasvim prestao i spustilo
se čarobno veče. Sunce je zašlo bez ijednog oblačka na nebu. Mirno more, bez
daška vetra, ozareno suncem, pružalo je tako prekrasnu sliku kakvu još nikad
dotada nisam video.
Svu noć sam spavao čvrstim snom. Sutradan je izgrejalo opet jasno sunce. A
moja morska bolest kao da je rukom odnesena. Odmah sam se smirio, raspoložio i
sa čuđenjem sam posmatrao more koje je još juče izgledalo surovo i preteće, a
danas je bilo tako krotko i pitomo.
I eto, baš tada mi prilazi drug koji me je namamio da putujem s njim, tapše me
po ramenu i veli: 
– Pa kako si, Bobe? Kladim se da si se uplašio. Priznaj da si se juče strašno
uplašio kad je dunuo vetrić.
– Vetrić? Lep mi je to vetrić! Bio je to besan vihor. Nisam mogao ni zamisliti
tako užasnu buru!
– Buru? Ah, budalo! To je tebi bura? Ma, to još nije ništa! O, pa ti si još
novajlija na moru; nije ni čudo što si se uplašio. Hajde bolјe da poručimo da nam
skuvaju punč, da ispijemo po čašu vina i zaboravimo buru! Pogledaj kako je samo
dan vedar. Divno vreme, zar ne?
Jednom reči, sve se svršilo neprilično, kao u svih pomoraca: skuvali su punč,
opio sam se i utopio u vinu sva svoja obećanja i zakletve, sve namere o brzom
povratku kući. Čim je na moru zavladala tišina, prestao sam strepeti da će me
talasi progutati i odmah sam zaboravio sve svoje ranije lepe namere.
Šestog dana smo stigli u jarmutsku luku. Posle bure plovili smo uz vetar, zbog
čega  smo  veoma  sporo  odmicali.  U  Jarmutu  smo  morali  da  se  ukotvimo.  U
očekivanju povolјnog vetra, ostali smo sedam ili osam dana.Za to vreme u luku je uplovilo mnogo brodova iz Nјukasla. Uostalom, mi nismo
nameravali ostati tako dugo usidreni, već smo hteli uploviti u reku za vreme plime,
no vetar je bivao sve jači, a posle pet dana udario je svom snagom.
Budući da su na našem brodu kotve i užad bili jaki, naši mornari se nisu
nimalo uznemiravali.
Behu  uvereni  da  nikakva  opasnost  ne  preti  njihovom  brodu,  pa  su  po
mornarskom običaju provodili slobodno vreme u igri i zabavi. Međutim, devetog
dana pred zoru vetar se pojača i uskoro se podiže strašna bura. Čak su se i iskusni
mornari strašno uplašili. Nekoliko puta sam čuo kako je naš kapetan, prolazeći
mimo mene čas u kabinu, čas iz kabine, poluglasno mrmlјao:
– Propali smo! Propali smo! Svršeno!
No ipak nije gubio glavu, budno je nadgledao rad mornara i činio sve da spase
svoju lađu.
Odjednom neko uzviknu da tone brod koji je stajao nedaleko od nas.
Još dve lađe su se otrgle sa kotve i vetar ih je poneo ka pučini. Šta ih je čekalo?
Uragan im je skršio sve katarke.
Uveče dođoše kapetanu krmanoš i prvi mornar i izjaviše da se mora preseći
prednja katarka kako bi se brod spasao.
– Oklevati se ne sme ni trenutka – rekoše. – Naredite, mi ćemo je preseći.
– Strpite se malo, – reče kapetan – možda će se bura primiriti.
Nikako nije želeo da odrubi katarku, ali prvi mornar poče dokazivati da će brod
otići na dno ako se katarka ostavi – i kapetan je, iako preko volјe, pristao.
A kad su oborili prednju katarku, velika katarka se poče tako strašno lјulјati i
potresati brod, da su i nju morali saseći,
Pala je noć i mornar koji je sišao u utrobu lađe odjednom povika da u brod
prodire voda. Poslaše dole i drugog mornara i on potvrdi da se voda već popela četiri
stope.
Tada kapetan komandova:
– Ispumpavaj vodu! Svi na pumpe!
Kad čuh ovu komandu, srce mi zamre od užasa: činilo mi se da umirem i
sruših  se  nauznak  na  mornarski  ležaj.  Ali  mornari  me  razdrmaše  udarcima  i
zahtevahu da ne izbegavam posao.
– Dosta si besposličio, vreme je da prioneš na posao.
Šta se moglo, prišao sam pumpi i svesrdno počeo da pumpam vodu.Dotle su laki teretni brodovi, koji nisu mogli da odole  vetru, digli kotve  i
isplovili na pučinu.
Kapetan je naredio da se puca iz topova kako bismo ih obavestili da smo u
mrtvoj opasnosti. Čuvši topovski plotun, pomislih da se naš brod razbio. Toliko sam
se prepao da sam se onesvestio. Ali u tom času svako je gledao samo da spase svoj
goli život. na mene se čak nisu ni osvrtali. Jedan od mornara. odgurnuvši me
nogom, zauze moje mesto na pumpi. Verovali su da sam već mrtav. Tako sam ležao
prilično dugo.
Kad sam se osvestio, ponovo prilegoh na posao. Mornari su radili neumorno,
ali je voda u utrobi lađe sve više rasla.
Bilo je jasno da brod mora potonuti. Doduše, bura se pomalo stišala, ali za nas
nije bilo izgleda da ćemo se zadržati na vodi dok ne uplovimo u pristanište. Zato je
kapetan sve vreme neprestano pucao iz topova u nadi da će nas neko spasti od
propasti.
U zlo doba sa brodića koji nam je bio najbliži spustiše čamac za spasavaše
kako bi nam pritekli u pomoć. Svakog časa čamac se mogao prevrnuti, ali nam se
ipak približavao. Avaj, nismo mogli da se ukrcamo jer čamac nikako nije mogao da
pristane uz naš brod, iako su lјudi veslali iz sve snage i stavili na kocku svoje živote
da spasu naše. Bacismo im uže. Dugo nisu uspeli da ga uhvate jer ga je bura
oduvala.  Srećom,  jednom  od  najsrčanijih  pošlo  je  za  rukom  da  posle  mnogo
neuspelih pokušaja ščepa kraj užeta. Tada smo privukli čamac uz našu krmu i
spustili se u njega svi do jednog. Hteli smo da se probijemo do njihove lađe, ali
nismo mogli odolevati talasima, a talasi su nas nosili ka obali. Znači. jedino se u
tom pravcu i moglo veslati.
Ne prođe ni četvrt časa, a naša lađa stade tonuti.
Talasi koji su bacali naš čamac bili su tako visoki da su nam zaklanjali obalu.
Samo u kratkim trenucima, kad je naš čamac bivao izbacivan na vrh talasa, mogli
smo zapaziti kako se na obali okupila velika gomila: lјudi su trčali tamo-amo, gotovi
da nam priteknu u pomoć čim im se približimo. A mi smo se veoma sporo primicali
obali.
Tek pred veče smo uspeli da se iskrcamo na kopno, i to posle grdnih muka.
Do Jarmuta je trebalo pešačiti. Tamo su nas srdačno dočekali: stanovnici
grada koji su već saznali za našu nesreću pripremili su nam udobna prenoćišta,
ugostili odličnim jelima i snabdeli novcem kako bismo mogli stići do Londona ili
Hala.
U Halu su živeli moji roditelјi i svakako je trebalo da im se vratim. Oni bi mi
oprostili bekstvo i svi bismo bili tako srećni.
Ali zao udes prosto me je gurao u nove pustolovine na moru, dok je trezveni
glas razuma govorio da me na pučini čekaju nova iskušenja. Moja bezumna strastza putovanjem nije se smirila i opet sam stao smišlјati kako bih se ukrcao na kakav
brod i morem prokrstario ceo svet.
Moj  drug (onaj  čiji  je  otac  bio  vlasnik  potonule  lađe) bio je  sada  strašno
potišten i sumoran: tištala ga je nesreća koja ga je zadesila. Predstavio me je ocu
koji je takođe još žalio za izgublјenim brodom. Starac me mrko pogleda i reče:
– Mladiću, nikad više ne bi trebalo da se otisnete na more. Vratite se što pre
kući i pomirite se sa svojima. Nema sreće onaj ko krene na put mimo očeve volјe.
Osećao sam da je u pravu, pa mu ništa nisam mogao odgovoriti. Ali se nisam
vratio kući jer me je bilo stid da iziđem svojima na oči. Zamišlјao sam kako će se svi
naši susedi šegačiti sa mnom i da ću zbog svog neuspeha služiti za podsmeh
prijatelјima i znancima, pa sam posle dugoga kolebanja krenuo ne u Hal nego u
London.GLAVA TREĆA
ROBINSON PADA U ROPSTVO – BEKSTVO – PUTOVANјE U BRAZIL
Mlade vetrogonje i besposličari, kakav sam ja bio u to vreme, obično dospevaju
u rđavo društvo i za godinu-dve pođu rđavim putem. Srećom, mene je mimoišla
takva sudbina.
Po dolasku u London pođe mi za rukom da se upoznam sa jednim postarijim
kapetanom koga su svi uvažavali i koji se zainteresovao za mene. Nedavno je on
išao svojim brodom do afričkih obala i u Gvineju. Na ovom putovanju prilično je
stekao i sada je opet nameravao da otplovi u iste krajeve.
Dopao sam mu se kao prijatan sabesednik. Često je u dokolici bivao sa mnom
i, saznavši da čeznem da vidim prekomorske zemlјe, predložio mi je da putujem s
njim.
– Vas to ništa neće stajati, – rekao je – neću vam ništa naplatiti, ni prevoz ni
hranu. Bićete moj gost na lađi. Ako imate mogućnosti da ponesete ma šta od stvari,
možete ih u Gvineji vrlo povolјno prodati i svu zaradu zadržati. Okušajte sreću,
možda ćete i uspeti.
Pošto je ovaj kapetan bio čestit i ispravan čovek koji je uživao opšte poverenje,
ja sam rado primio njegov poziv.
Polazeći  za Gvineju,  poneo sam malo robe  za  prodaju: za četrdeset funti1
sterlinga  nakupovao  sam  raznih  drangulija  koje  su  imale  dobru  prođu  među
urođenicima.
Ovih četrdeset funti dobio sam preko rođaka sa kojima sam se dopisivao;
saopštio sam im da nameravam da se odam trgovini i oni su pridobili moju majku,
a valјda i oca, da me u mom prvom poduhvatu pomognu ma i neznatnom svotom.
Ovaj put u Afriku bio je, može se reći, moje jedino srećno putovanje. Dabome,
za svoju sreću imao sam jedino da zahvalim kapetanovom nekoristolјublјu i dobroti.
Za vreme puta on me je učio matematici i moreplovstvu. Činilo mu je zadovolјstvo
da mi priča o svom iskustvu, a meni da ga slušam i od njega učim.
Putovanje me je načinilo i mornarom i trgovcem; trampio sam one drangulije za
pet funti i devet uncija zlatnog peska i na tome sam po povratku u London zaradio
gotovo  čistih  dvesta  šezdeset  funti.  Dakle,  mogao  sam  se  smatrati  bogatim
poslovnim čovekom koji uspešno trguje sa Gvinejom. Ali, na nesreću, moj prijatelј
kapetan umre ubrzo po povratku u Englesku i na svoje drugo putovanje morao sam
krenuti pun strepnje, bez prijatelјevog saveta i podrške.
1 Речник мање познатих речи и израза налази се на крају књиге. – Уред.Otplovio sam iz Engleske istim brodom. To je bilo najnesrećnije putovanje na
koje je ikada čovek krenuo.
Jednom, u svitanje, kada smo se posle duge plovidbe približavali Kanarskim
ostrvima, napali su nas gusari – morski razbojnici. Bili su to Turci iz Saleha.
Ugledali su nas izdaleka i punim jedrima jurnuli za nama u poteru.
U početku je bilo nade da ćemo uspeti da se spasemo bekstvom, pa smo i mi
razvili sva jedra. Ali ubrzo se videlo da će nas oni za pet do šest časova neminovno
stići. Shvatili smo da nam se valјa spremiti za borbu. Imali smo dvanaest topova, a
neprijatelј – osamnaest.
Oko tri časa po podne stigla nas je razbojnička galija, ali su pri tome gusari
načinili grdnu grešku: umesto da nam priđu s krme, oni su pristali uz levi bok, gde
smo imali osam topova. Iskoristivši njihovu pogrešku, okrenuli smo na njih sve
topovske cevi i otvorili vatru.
Bilo je najmanje dvesta Turaka, pa su na našu palјbu odgovorili vatrom iz
topova i iz dvesta pušaka. Srećom, nije bio pogođen niko među nama; svi smo ostali
živi i nepovređeni. Posle ove čarke gusarski brod je odstupio na pola milјe i stao se
spremati za novi napad. A mi smo se, sa svoje strane, pripremali za novu odbranu.
Neprijatelјi su nam ovoga puta prišli sa druge strane i prikopčali brod za brod,
to jest kukama su se zakačili za bok naše lađe; šezdeset lјudi uskoči na našu
palubu i odmah navališe da nam seku katarke i užad.
Dočekali smo ih vatrom iz pušaka i dva puta smo ih zbrisali sa palube, ali smo
ipak morali da se predamo jer naš brod nije više bio za dalјu plovidbu. Trojica naših
su  poginuli,  osam  lјudi  bilo je  ranjeno. Prebacili su nas kao roblјe  u  morsko
pristanište Saleh, koje je pripadalo Mavrima.
Ostale Engleze otpremiše u unutrašnjost zemlјe, na dvor groznog sultana, a
mene zapovednik razbojničke lađe zadrža da mu budem rob jer sam bio mlad i
otresit.
Gorko sam zaplakao: setio sam se očevog predskazanja da će me kad-tad
zadesiti nesreća, a niko mi neće priteći u pomoć. Mišlјah da me je, eto, sada snašla
takva nesreća. Avaj, ni slutio nisam da su svi moji tadašnji jadi bili samo bleda sen
muka koje su me tek čekale.
Budući da me je moj novi gospodar, zapovednik gusarske galije, zadržao uza
se, nadao sam se da će i mene povesti kad pođe da plјačka i zaroblјava morske
brodove.  Čvrsto  sam  verovao  da  će  ga  jednog  dana  zarobiti  kakav  španski  ili
portugalski brod i tada me osloboditi.
Ali sam uskoro shvatio da su to samo puste nade. Kad je moj gospodar prvi put
isplovio na more, ostavio me je kod kuće da radim teške poslove kakve obično
obavlјaju robovi.Od toga dana jednako sam mislio na bekstvo. Ali se nije moglo pobeći: bio sam
sam i bespomoćan. Među zaroblјenicima se ne nađe nijedan Englez kome bih se
mogao poveriti. Dve godine sam čamio u ropstvu bez tračka nade da ću se spasti.
A treće godine ipak sam uspeo da pobegnem.
Ovako  Je  to bilo.  Moj  gospodar  je  redovno  jednom  ili dva  puta  u nedelјi
čamcem odlazio da ribari uz obalu. Prilikom svakog izlaska vodio je i mene i jednog
dečaka po imenu Ksuri. Mi smo svojski veslali i zabavlјali gospodara kako smo znali
i umeli. A kako sam se uz to pokazao i kao prilično okretan ribar, on nas je
ponekad slao u ribolov obojicu, mene i toga Ksurija, ali pod nadzorom jednog starog
Mavra, svoga rođaka.
Jednom je moj gospodar pozvao dva veoma ugledna Mavra da se provozaju
njegovim čamcem na jedra. Za ovu vožnju pripremio je mnogo jestiva i još s večeri
poslao na čamac. Čamac je bio veliki. Još pre dve godine gospodar je naredio svome
brodskom tesaru da sagradi u njemu malu kajitu, a u kajiti ostavu za namirnice. U
tu ostavu smestio sam svu hranu.
– Možda će gosti zaželeti da malo love – reče mi gospodar. – Uzmi sa broda tri
puške i snesi ih u barku.
Učinio sam kako mi je naređeno, oprao palubu, istakao na jarbol zastavu i
sutradan sam još od jutra sedeo u barci očekujući goste. Odjednom gospodar stiže
sam i javi da gosti neće doći jer su ih poslovi sprečili. Zatim nam naredi – meni,
dečaku Ksuriju i Mavru – da isplovimo uz obalu po ribu.
– Moji prijatelјi će doći na večeru, – reče on – pa zato, kad nalovite dosta ribe,
donesite nam je.
I eto, u meni se opet probudiše davnašnji snovi o slobodi. Barka je sada bila u
mojim rukama i tek što je gospodar odmakao, počeh se pripremati, ali ne za ribolov,
već za daleku plovidbu. Doduše, nisam znao kuda će me put odvesti, ali je dobar
svaki, samo da me izbavi iz ropstva.
– Trebalo bi poneti nešto hrane za nas – rekoh Mavru. – Ne smemo bez pitanja
jesti ono što je gospodar spremio za goste.
Mavar  je  pristao  i  začas  je  doneo  veliku  kotaricu  punu  slatkih  hrskavih
pogačica i tri krčaga pijaće vode.
Znao sam gde gospodar drži sanduk sa vinom i dok se Mavar zabavio oko
namirnica, preneo sam u barku sve boce i stavio ih u ostavu kao da su već ranije
bile tu spremlјene za gospodara. Sem toga, dohvatio sam veliki komad voska (blizu
pedeset funti) i smotao klupko pređe, sekiru, testeru i čekić. Sve nam je ovo kasnije
dobrodošlo,  osobito  vosak  od  koga  smo  pravili  sveće.  Smislio  sam  još  jedno
lukavstvo i opet sam uspeo da obmanem prostodušnog Mavra. Ime mu je bilo
Izmail, pa smo ga zbog toga svi zvali Moli. Evo šta sam mu kazao:– Moli, u barci su gospodareve puške. Dobro bi bilo poneti nešto baruta i koji
metak. Možda će nas sreća poslužiti da za obed ubijemo šlјuke. Gospodar drži barut
i sačmu na brodu, znam pouzdano.
– Dobro, – reče – doneću.
I on donese veliku kožnu torbu sa barutom – oko funtu i po težine, a biće i
više, i drugu sa sačmom – pet do šest funti. Doneo je i metaka. Sve je to bilo složeno
u barku.
Pored toga, u gospodarevoj se kajiti zateklo nešto malo baruta koji sam usuo u
poveću bocu, pošto sam prethodno izlio ostatak vina. Snabdevši se tako svim onim
što je neophodno za daleku plovidbu, isplovili smo iz pristaništa tobože u ribolov.
Bacio sam udice u vodu, ali ništa ne upecah (hotimice nisam izvlačio udice
kada bi riba trzala).
– Ovde nema ništa od lova – rekoh Mavru. – Gospodar nas neće milovati ako
mu se vratimo praznih ruku. Treba se otisnuti malo dalјe. Možda će se podalјe od
obale ribe lakše hvatati na mamac.
Ne sluteći prevaru, Mavar je pristao i, kako je stajao na pramcu, podiže jedro.
Ja sam, međutim, sedeo za krmom, pa kad je barka odmakla oko tri milјe ka
pučini, spustih Jedra kao da se  tobože opet spremam da bacim udicu. Zatim
prepustivši krmilo dečaku, zakoračim prema pramcu, privučem se Mavru s leđa, i,
obuhvativši ga naglo oko pasa, podignem ga i bacim u more. Međutim, on je odmah
izronio Jer je plivao kao pluta i stade ga vika da ga uzmemo u barku, obećavajući
da će sa mnom poći makar i na kraj sveta. Tako je brzo plivao za barkom da bi me
stigao za čas (vetar je bio slab i barka se jedva kretala). Videvši da će nas Mavar vrlo
brzo stići, strčah u kajitu, dočepah pušku, nanišanih u Mavra i rekoh:
– Ne želim ti zla, ali me smesta ostavi na miru i vraćaj se kući što pre! Dobar si
plivač, a more je mirno pa ćeš lako doplivati do obale. Odlazi natrag, neću te ni
taknuti, ali ako se ne ostaviš barke, prosviraću ti kuršum kroz čelo, jer sam čvrsto
nameran da izborim sebi slobodu.
Okrenuo je prema obali i uveren sam da je bez po muke doplivao do nje.
Naravno, mogao sam povesti ovog Mavra, a dečaka baciti u more, ali se u
starca nisam smeo pouzdati: znao sam koliko je odan svome gospodaru.
Kad je Mavar odmakao od barke, okrenem se dečaku i reknem:
– Ksuri, budeš li mi veran, učiniću te velikim čovekom. Zakuni se Muhamedom
i brodom njegovog oca da me nikad nećeš izneveriti, inače ću i tebe baciti u more.
Dečak se osmehnu gledajući me pravo u oči i zakle se da će mi ostati veran do
groba i ići sa mnom kuda god hoću. Glas mu je zvučao tako iskreno da sam mu
morao verovati.–  Sve  dok  se  plivač  nije  izgubio  iz  vida,  držao  sam  kurs  prema  pučini,
manevrišući na suprot vetru, kako bi pomislio da plovim prema Gibraltaru.
Ali čim se počelo smrkavati, upravim na jug, držeći se pomalo istoka, jer nisam
hteo da se udalјavam od obale. Duvao je prilično hladan vetar, ali je more bilo
glatko i mirno, pa smo dobro odmicali.
Kad se sutradan oko tri časa prvi put na obzorju pomolila zemlјa, bili smo već
sto pedeset milјa južno od Saleha, daleko izvan oblasti marokanskog sultana i
svakog drugog afričkog vladara. Obala kojoj smo se približavali bila je potpuno
nenastanjena. Ali u ropstvu sam se nahvatao toliko straha i tako sam se bojao da
me Mavri ponovo ne zarobe da sam, koristeći povolјan vetar koji je nosio moj brodić
prema jugu, pet dana plovio sve dalјe ne spuštajući nigde kotve, ne silazeći na
obalu.
Posle  pet  dana  vetar  je  okrenuo:  dunuo  je  južnjak,  pa  kako  više  nisam
strahovao od potere, odlučih da se primaknem obali i ukotvih se na ušću nekakve
rečice. Ne bih znao reći koja je to rečica, otkuda je tekla i kakvi su lјudi živeli na
njenim  obalama.  Uostalom,  njene  su  obale  bile  puste  i  tome  sam  se  mnogo
obradovao jer nisam želeo da vidim lјude.
Jedino  mi  je  bila  potrebna  pijaća  voda.  Pred  veče  smo  uplovili  u  ušće  i
nameravali, čim se smrkne, da otplivamo do kopna i izvidimo svu okolinu. Ali tek
što je pao mrak, čuli smo s obale strašne glasove: obala je vrvela od zverinja koje je
tako besno zavijalo, urlikalo i lajalo da jadni Ksuri zamalo nije  presvisnuo od
straha, te stade preklinjati da ne izlazimo na obalu pre zore.
– Dobro, Ksuri, – rekoh mu – pričekajmo! Ali možda ćemo danju ugledati lјude
koji će nam, bogami, pričiniti veće zlo nego lјuti tigrovi i lavovi.
– A mi ćemo pucati iz puške na te lјude, – reče i osmehnu se – i oni će pobeći!
Bilo mi je milo što dečak nije klonuo duhom. Da bih mu i dalјe održao dobar
duh, pružih mu gutlјaj vina.
Držao sam se njegovog saveta i svu noć smo stajali ukotvlјeni, ne izlazeći iz
barke i držeći puške u pripravnosti. Do same zore nismo oka sklopili.
Prošlo je dva do tri časa kako smo se usidrili kad ugledasmo na obali ogromne
divlјe zveri čudne pasmine (kakve – nismo znali ni sami). Silazile su čak do obale;
ulazile u reku, prskale se i praćakale, želeći verovatno da se osveže, i pri tom su
cičale, urlale i zavijale; nikad ranije nisam čuo tako odvratne glasove.
Ksuri je ceptao od straha; istinu da kažem, i ja sam se uplašio. Ali se obojica
još jače  uplašismo kad čusmo da jedno od ovih čudovišta pliva prema našem
brodiću. Nismo ga mogli videti, samo smo čuli kako dašće i frkće i po tim zvucima
smo nagađali da je čudovište ogromno i krvoločno.
– To je zacelo lav – reče Ksuri. – Dižimo kotvu i bežimo odavde!– Nipošto, Ksuri, – odgovorih – zašto da dižemo kotvu. Popustićemo uže i
otisnuti se malo dalјe na more: divlјe zveri neće juriti za nama.
Ali, samo što sam ovo izustio, ugledah čudnu zverku na dva vesla od naše
barke. Malo sam se pomeo, ali odmah zatim dočepah pušku iz kajite i opalih.
Životinja se s mesta okrenu i zapliva prema obali.
Ne može se opisati ona besna rika koja se razlegla s obale kad se prolomio moj
hitac: biće da ove divlјe zveri nikad ranije nisu čule ovakav zvuk. Tad sam se
konačno uverio da se noću ovde ne sme izlaziti na obalu; ali smemo li se drznuti da
se iskrcamo danju – ni to nismo znali; pasti kao plen kakvog lјudoždera nije ništa
bolјe nego pasti lavu ili tigru u kandže.
A mi smo morali pošto-poto da siđemo na obalu, ovde ili na drugom mestu, jer
više nismo imali ni kapi vode. Već dugo nas je morila žeđ. Najzad je osvanulo želјno
očekivano jutro. Ksuri reče da će, ako ga pustim, stići do obale plićakom i postarati
se da pronađe vodu za piće. A 'kad sam ga zapitao zašto baš on da ide a ne ja,
odgovori:
– Ako naiđe neki divlјak, poješće mene, a vi ćete ostati živi.
U tom odgovoru bilo je toliko lјubavi prema meni da sam bio duboko ganut.
– Znaš šta, Ksuri, – rekoh – poći ćemo obojica, pa ako iskrsne divlјi čovek,
ubićemo ga i tako on neće pojesti ni tebe ni mene.
Dadoh dečaku dvopek i gutlјaj vina; zatim smo se primakli bliže kopnu, skočili
u vodu i krenuli ka obali, ne ponevši ništa osim pušaka i dva prazna krčaga za
vodu.
Nisam se hteo udalјavati od obale kako bih držao na oku naš brod. Plašio sam
se da se divlјaci ne spuste niz reku do nas svojim lakim čamcima. Ali Ksuri, koji je
na milјu od obale spazio nekakvu uvalicu, stušti se tamo sa krčagom.
Odjednom, šta vidim: on trči natrag. „Da ga divlјaci ne gone?“ – sinu mi u
strahu. – Ili se uplašio kakve divlјe zveri?“
Poleteh mu u pomoć, ali kad sam bliže pritrčao, videh kako mu o plećima visi
nešto poveliko. Kad tamo, a on ubio neku zverčicu sličnu našem zecu, samo je
krzno životinje bilo druge boje i noge duže. Obojica smo se obradovali ovoj divlјači,
ali sam se ja još više obradovao kad mi Ksuri kaza da je u uvalici otkrio dobru
pijaću vodu.
Napunivši krčage, priredili smo gozbu od ubijenog „zeca“ i krenuli dalјe. I tako
u celom tom kraju nismo naišli ni na kakav lјudski trag.
I kasnije, pošto smo već isplovili iz rečnog ušća, morao sam više puta za vreme
naše duge plovidbe da pristajem uz obalu radi pijaće vode.
Jednog ranog jutra usidrili smo se kraj nekakvog visokog rta. Plima je tek
nailazila. Odjednom Ksuri, koji je svakako imao oštrije oko, prošapta:– Bežimo dalјe od ove obale. Pogledajte kakvo čudovište leži, eno tamo, na
brežulјku! Sada čvrsto spava, ali teško nama kad se probudi!
Pogledam u pravcu koji je pokazivao Ksuri i zaista ugledah strašnu zver. Bio je
to ogroman lav. Ležao je u podnožju brega.
– Čuj, Ksuri, – rekoh – iziđi na obalu i ubij onog lava.
Dečak se prepade.
– Ja da ga ubijem! – uzviknu. – Pa lav će me kao muvu progutati.
Zamolih da se ne miče i bez reči iznesoh iz kajite sve naše puške (imali smo
tri). Onu najveću i najglomazniju napunio sam sa dva komada olova, usuvši pre
toga u cev dosta baruta, u drugu sam nabio dva velika metka, a u treću pet manjih.
Dohvatim prvu pušku i, nanišanivši tačno, opalim u životinju; cilјao sam pravo
u glavu, ali je ona ležala u takvom položaju (šapom je zaklonila glavu do samih
očiju) da je tane pogodilo u nogu i smrskalo joj kost u članku. Lav riknu, skoči i
odmah se sruši od bola, a zatim ustade na tri noge i othrama od obale ričući tako
strašno kako nikad još nisam čuo.
U prvi mah sam se zbunio što ga nisam pogodio u glavu, pa ne oklevajući ni
trenutak, dočepam drugu pušku i opalim za životinjom; ovog puta je moj metak
pogodio pravo u cilј. Lav pade, puštajući jedva čujne promukle glasove.
Sada je i Keuri prikupio hrabrost i stao me preklinjati da ga pustim na obalu.
– Dobro, idi! – rekoh.
Dečak skoči u vodu i krenu ka obali plivajući jednom rukom, jer je u drugoj
držao pušku. Prišavši ranjenoj zveri, prislonio je puščanu cev na uvo i dotuče je.
Naravno, bilo nam je milo što smo u lovu ubili lava, ali, kako njegovo meso nije
za jelo, šteta je što smo utrošili tri metka na takvu nekorisnu divlјač. Međutim,
Ksuri reče da će se on postarati da izvuče nekakvu korist od ubijenog lava. Kada
smo se vratili u barku, on zatraži sekiru.
– Zašto? – upitah.
– Da mu odrubim glavu – odgovori.
Ali mu nije mogao odseći glavu, nije imao snage; odsekao mu je samo šapu
koju je doneo u naš brodić. Šapa je bila ogromna. Tada mi sinu misao kako nam i
lavlјa koža može zatrebati, pa sam rešio da pokušam da oderem lava. Ponovo se
vratismo na obalu, ali nisam znao kako se to radi. Ksuri se pokaza veštiji od mene.
Ceo dan smo radili. Tek pred veče je koža bila odrana. Razapeli smo je preko
krova naše kajite. Posle dva dana lepo se prosušila na suncu i služila mi je kao
ležaj.Pošto smo se otisnuli od obale, zaplovismo prema jugu i oko deset ili dvanaest
dana nismo menjali pravac. Poče nam ponestajati hrane, pa je stoga valјalo što više
štedeti zalihe. Na obalu smo izlazili samo po pijaću vodu.
Hteo sam da se dohvatim ušća reke Gambije ili Senegala, to jest mesta koja
leže uz Zeleni rt, u nadi da ću tamo naići na kakav brod iz Evrope. Znao sam – ako
ga na ovim mestima ne sretnem, ostaje mi da se otisnem na pučinu i potražim
ostrva, ili da izgubim glavu među crncima – drugog izlaza nisam imao.
Znao sam i to da svi brodovi koji plove iz Evrope, pa bilo kuda išli – ka obalama
Gvineje, u Brazil ili istočnu Indiju – prolaze mimo Zelenog rta i zato mi se činilo da
sva moja sreća zavisi samo od toga hoću li kod Zelenog rta sresti kakvu evropsku
lađu.
„Ne sretnem li je, – govorio sam sebi – smrt mi je neminovna."
Prošlo je još desetak dana i stalno smo plovili prema jugu. U početku je obala
bila nenaselјena, a zatim smo na dva-tri mesta ugledali gole crnice koji su stajali na
obali i gledali u nas. Jednom naumih da izađem na obalu i da porazgovaram s
njima, ali Ksuri, moj pametni savetnik reče:
– Nemoj ići! Nemoj ići! Nikako!
Ipak sam se sve više držao obale kako bih mogao da zapodenem razgovor s tim
lјudima. Urođenici su, očevidno, shvatili šta hoću i dugo su trčali obalom za našom
barkom.
Zapazio sam da su nenaoružani; samo je jedan od njih držao dugačku vitku
motku. Ksuri mi reče da je to koplјe i da ovi divlјaci bacaju koplјa veoma daleko i,
za  divno  čudo,  pravo  u  cilј.  Zato  sam  se  i  držao  na  izvesnom  odstojanju,  i
razgovarao s njima pomoću znakova mučeći se da im objasnim kako smo gladni a
nemamo hrane. Oni su razumeli, pa su mi davali znake da zaustavim barku jer
nameravaju da nam donesu hrane.
Spustio sam jedro, barka je stala, a dva urođenika su nekuda otrčala i posle
pola časa doneli su dva poveća komada suvog mesa i dve vrećice nekakvog zrnevlјa
koje uspeva u ovim predelima. Nismo znali kakvo je to meso i žito, ali smo im dali
znak da ćemo uzeti i jedno i drugo.
Ali kako da uzmemo ponuđeni dar? Da siđemo na obalu, nismo smeli: plašili
smo se divlјaka, a i oni nas. I, da bi se i jedni i drugi obezbedili, urođenici su ovako
postupili: položili su svu hranu kraj obale, a sami su se malo udalјili, kako bi nam
dali vremena da sve to prenesemo u barku, a posle su se vratili na pređašnje mesto.
Zahvalili smo im znacima pošto im nikakvo uzdarje nismo mogli ponuditi.
Međutim, tog trenutka je iskrsla divna prilika da im učinim veliku uslugu.
Nismo stigli ni da se otisnemo od obale, kad iznenada ugledasmo kako se iza
brda ustremiše dve strašne i snažne zveri. Jurile su u punom trku pravo prema
moru. Izgledalo je da jedna drugu goni. Ljudi koji su bili na obali, osobito žene,strahovito su se uplašili. Na mestu je ostao samo onaj divlјak s koplјem, ostali
nagoše bežati kud koji. Ali životinje su jurile pravo ka moru i nikoga od crnaca nisu
takle. Iza trke skočiše u vodu i nasta gnjuranje i plivanje tako da se zaista moglo
pomisliti da su ovamo dojurile samo radi kupanja u moru.
Odjednom jedna dopliva prilično blizu našeg brodića. To nisam očekivao, ali me
ipak nije zateklo nesposobnog: brže sam napunio pušku i spremio se da dočekam
neprijatelјa. Čim nam se primakla na puškomet, okinem oroz i pogodim je u glavu.
U tom trenutku zaronila je u vodu, pa opet izronila i zaplivala prema obali, čas
nestajući u vodi, čas se ponovo pojavlјujući na površini. Daveći se, dok joj je krv
liptala, životinja se borila sa smrću. Uginula je pre nego što je doplivala do obale.
Teško je opisati koliko su divlјaci bili unezvereni kad su čuli pucanj i ugledali vatru
iz moje puške srušivši se na zemlјu kao pokošeni, neki zamalo nisu presvisli od
straha. Kad su videli da je zver ubijena i da ih znacima pozivam da se približe obali,
oni se osmeliše i okupiše kraj same vode; Očigledno su želeli da pronađu u vodi
ubijenu zver. Na mestu gde je ona poginula voda je bila obojena krvlјu i lako sam je
pronašao. Vezavši je užetom, bacim jedan njegov kraj crncima i oni izvukoše na
obalu ubijenu zver. Bio je to veliki leopard, neobično lepa pegasta krzna. Stojeći nad
njim, crnci su dizali ruke k nebu u znak ushićenja: nisu shvatali čime sam ga ubio.
Ona druga zver, uplašivši se  od pucnja, isplivala je na obalu i pobegla u
planine.
Zapazio sam da crnci jedva čekaju da se počaste mesom ubijenog leoparda, pa
mi pade na um kako bi bilo da ga dobiju od mene kao uzdarje. Znacima sam im
objasnio da mogu životinju zadržati. Vatreno su mi zahvalјivali i za tili čas se
dadoše na posao. Noževa nisu imali, ali rukujući zašilјenim palicama, odrali su
kožu s ubijene životinje tako hitro i spretno kako je mi ne bismo odrali ni noževima.
Nudili su mi mesa, ali sam odbio pokazavši im znakom da to njima prepuštam.
Zatražih samo kožu, koju su mi veoma rado dali. Sem toga, doneli su mi nove zalihe
namirnica; radosno sam primio njihov dar. Posle toga sam zatražio vode; dohvatio
sam naš krčag, izvrnuo ga nadole da im pokažem kako je prazan i molim ih da mi
natoče vode. Oni su nešto uzviknuli: malo posle pojavile su se dve žene i donele
velik sud od pečene ilovače (divlјaci peku ilovaču na suncu). Ovaj sud su žene
spustile na obalu, a onda su se udalјile kao ranije. Pošalјem Ksurija na obalu sa
sva tri krčaga i on ih napuni do vrha.
Snabdevši se tako vodom, začinima i žitom, oprostio sam se sa druželјubivim
crncima i jedanaest dana putovao sam u pređašnjem pravcu, ne skrećući prema
obali. Najzad, na jedno petnaest milјa ugledah uzani pojas kopna koji je zalazio
duboko u more. Vreme je bilo bez vetra i okrenuh prema pučini kako bih obišao tu
kosu. Kad smo bili prema njenoj krajnjoj tački, jasno sam ugledao drugu zemlјu na
nekih šest milјa od obale prema okeanu i zaklјučio tačno da je ova uska kosa –
Zeleni rt, a kopno koje se nazire u dalјini – jedno od ostrva Zelenog rta. Ali ostrva su
bila vrlo daleko i nisam smeo da se tamo uputim.
Odjednom čuh kako dečak uzviknu.– Gospodaru! Gospodaru! Lađa i jedra!
Naivni Ksuri tako se uplašio da je gotovo pamet izgubio: uobrazio je da je to
brod njegovoga gospodara, poslat za nama u poteru. Međutim, znao sam koliko smo
daleko otišli od Mavara i bio sam uveren da nam oni više ne mogu biti opasni.
Iskočih  iz  kajite  i  odmah  ugledah  brod.  Čak  mi  je  pošlo  za  rukom  da
raspoznam  da  je  brod  portugalski.  „Mora  biti  da  prevozi  roblјe“  –  pomislih.  –
„Verovatno sada ide na obale Gvineje po crnce." Ali zagledavši se pažlјivije, uverih se
da lađa plovi u drugom pravcu i namerava da skrene prema obali. Tada sam
razapeo sva jedra i poleteo na pučinu, odlučivši da po svaku cenu stupim u vezu sa
brodom.
Vrlo brzo mi je bilo jasno da neću uspeti da se toliko približim kako bi sa lađe
mogli da raspoznaju moje signale – makar plovio i punim jedrima. Ali upravo u času
kad sam već počeo očajavati, spazili su nas sa palube – sigurno kroz durbin. Kako
sam posle saznao, na brodu su zaklјučili da je to barka sa kakve potonule lađe iz
Evrope. Brod je skratio jedra kako bi mi omogućio da mu se približim i posle tri
časa pristao sam uza nj.
Ispitivali su me ko sam, najpre portugalski, zatim španski i francuski, ali ja
nisam razumeo ni jedan od tih jezika.
Najzad je jedan mornar Škotlanđanin počeo sa mnom engleski i kazah mu da
sam Englez koji je pobegao iz ropstva. Tada su mene i moga saputnika veoma
lјubazno pozvali na brod. Uskoro smo se našli na palubi zajedno sa našom barkom.
Rečima se ne može iskazati koliko sam bio ushićen kad sam se osetio na
slobodi. Ta bio sam spasen i ropstva i sigurne smrti! Mojoj sreći ne beše kraja. Od
silne  radosti  ponudio  sam  svome  spasiocu  kapetanu  sve  što  sam  imao  –  kao
nagradu za moje izbavlјenje. Ali kapetan je odbio.
– Ništa vam ne tražim – reče. – Sve vaše stvari vratićemo vam čim stignemo u
Brazil. Jer Brazil je daleko od Engleske i vi ćete umreti od gladi ako vam uzmem
vašu imovinu. Zar sam vas zato spasao da vas posle upropastim? Ne, ne, engleski
sinjore, dovešću vas do Brazila besplatno, a vaše stvari omogućiće vam da se tamo
prehranite koliko bude potrebno i platite put do otadžbine.GLAVA ČETVRTA
ROBINSON SE NASTANјUJE U BRAZILU — OPET SE OTISKUJE NA MORE –
BR0DOLOM
Kapetan je bio velikodušan i darežlјiv ne samo na rečima nego i na delu.
Savesno je ispunio sve što je obećao. Zabranio je da iko od mornara dirne u moju
imovinu. Zaželeo je da kupi moju barku. Barka je zaista valјala. Kapetan reče da će
je kupiti za svoj brod i upita koliko tražim za nju.
– Vi ste mi – odgovorih – učinili toliko dobra i držim da nemam prava da
određujem cenu barke. Uzeću koliko date.
Tada on reče da će mi za barku isplatiti osamdeset zlatnika čim stignemo u
Brazil, ali ako nađem drugog kupca koji bi mi ponudio više, kapetan će mi platiti
isto toliku sumu.
Naše putovanje do Brazila završilo se srećno i posle plovidbe od dvadeset i dva
dana uplovili smo u Zaliv svih svetih.
Tu sam tek osetio da je svršeno sa mojim nevolјama, više nisam prezreni rob i
život mi počinje iznova. Nikad neću zaboraviti kako se velikodušno poneo prema
meni kapetan portugalskog broda.
Za prevoz mi nije uzeo ni pare, vratio mi je sve moje stvari u redu, čak i tri
zemlјana  krčaga,  i  ponudio  mi  četrdeset  dukata  za  lavlјu  kožu  i  dvadeset  za
leopardovu. Uopšte, kupio je sve što mi je bilo izlišno ili za prodaju, između ostalog i
sanduk sa raznim vinima, dve puške i preostali vosak (jedan deo je utrošen za
sveće). Jednom reči, kad sam mu prodao veći deo imovine i iskrcao se na brazilsku
obalu, imao sam u džepu dvesta dvadeset zlatnika.
Nisam želeo da se rastanem sa svojim pratiocem Ksurijem, ali za njega nije bilo
posla kod mene; sem toga, nisam bio uveren da ću moći da ga hranim. Zato sam se
neobično obradovao kad mi je kapetan saopštio da će rado zadržati dečaka na svom
brodu i načiniti od njega brodskog malog, a docnije i mornara. Ksuri je za vreme
plovidbe  tako  zavoleo  kapetana  i  srećan  je  bio  što  će  raditi  pod  njegovom
komandom i na njegovoj lađi.
Uskoro po dolasku u Brazil moj prijatelј kapetan odveo me je jednom svom
znancu, isto tako dobrom i čestitom čoveku kakav je i sam bio. Bio je to vlasnik
plantaže šećera i šećerane. Proživeo sam kod njega prilično dugo i, zahvalјujući
tome, upoznao se bliže sa proizvodnjom šećera.
Videvši kako ovdašnji lјudi dobro žive  i kako se  brzo bogate, reših da se
nastanim  u  Brazilu  i  počnem  baviti  proizvodnjom  šećera.  Za  sav  gotov  novac
iznajmio sam komadić zemlјišta i počeo praviti plan za svoju buduću plantažu i
letnjikovac. U Londonu mi je ostalo nešto novca. Reših da i to uložim u ovaj posao.Imao. sam suseda sa druge plantaže koji je ovamo dospeo iz Lisabona. Zvao se
Vels. Poreklom je bio Englez, ali je već odavno primio portugalsko podanstvo. Brzo
sam se sprijatelјio s njim. I on je imao mali obrtni kapital, pa smo prve dve godine
jedva mogli da se ishranimo s onim što nam je rodilo. Ali što je zemlјište više
obrađivano, postajali smo sve bogatiji.
Proživevši u Brazilu nepune četiri godine i postepeno granajući svoje poslove,
naučio sam španski jezik i upoznao se sa svim susedima, a takođe i sa trgovcima iz
San-Salvadora, nama najbližeg primorskog grada. Mnogi među njima postali su
moji prijatelјi. Viđali smo se često i, naravno, više puta sam im pričao o svojim
putovanjima do obala Gvineje, o tome kako se druguje sa tamošnjim crncima i kako
je lako dobiti za svakojake drangulije – staklene perle, noževe, makazice, sekire i
ogledalca – zlatan pesak i slonovu kost.
Uvek su me slušali vrlo pažlјivo i pretresli nadugačko i naširoko ono o čemu
sam im pričao.
Jednog dana dođoše k meni njih trojica i, pošto
su uzeli od mene časnu reč da će ceo naš razgovor ostati tajna, rekoše:
– Svi mi imamo plantaže, ali nam posao odmiče vrlo sporo jer nema ko da radi
zemlјu. Velite da se tamo gde ste bili mogu lako steći čitave hrpe zlatnog peska i
druge dragocenosti. Hoćemo da otpremimo brod na Gvineju po zlato. Hoćemo da
kupimo crno roblјe. Ako budemo imali zlata i robova, naše plantaže daće nam veliki
prinos. Pristajete li da pođete u Gvineju? Vi nećete uložiti ni groša u ovaj poduhvat:
mi ćemo vam dati sve što je potrebno za razmenu. Za svoj trud imaćete svoj deo
dobiti, isto kao i svaki od nas.
Trebalo je da odbijem i ostanem u plodnom Brazilu, ali, ponavlјam, uvek sam
bio  vinovnik  svoje  propasti.  Silno  mi  se  prohtelo  da  doživim  na  moru  nove
pustolovine i od radosti mi se sve okrenulo u glavi.
Kao što nekad nisam bio kadar da savladam svoju lјubav prema putovanjima,
te  ne  poslušah  dobre  očeve  savete,  tako  ni  sada  nisam  mogao  da  odolim
primamlјivom predlogu svojih brazilskih prijatelјa. Odgovorio sam im da ću drage
volјe poći na Gvineju, ali pod uslovom da se prime da u mom odsustvu nadgledaju
moje imanje i da ga po mojim uputstvima raspodele u slučaju da se ne vratim.
Svečano  su  obećali  da  će  ispuniti  moje  želјe  i  potvrdili  su  naš  dogovor
pismenom obavezom. A ja sam  opet načinio formalno zaveštanje  u slučaju da
umrem:  celokupnu  svoju  pokretnu  i  nepokretnu  imovinu  zaveštao  sam
portugalskom kapetanu koji mi je spasao život. Pri tome sam učinio napomenu da
jedan deo moga kapitala pošalјu u Englesku mojim starim roditelјima.
Lađa je bila opremlјena i, kako je ugovoreno moji ortaci su je natovarili robom.
I tako sam još jednom, u zao čas, 1. septembra 1659. godine, kročio na palubu
broda. Bilo je to u isti dan u koji sam pre osam godina odbegao od oca i majke, zbog
čega sam tako ludo proćerdao svoju mladost.Dvanaestog dana plovidbe presekli smo Ekvator i bili na 7° 42’ severne širine
kad nas je iznenada zahvatila strašna oluja ili, tačnije, uragan. Duvao je neprestano
takvom strahovitom silinom da smo čitavih dvanaest dana plovili kuda su nas talasi
nosili, prepušteni na milost i nemilost stihiji.
Suviše je govoriti da sam svih ovih dvanaest dana očekivao smrt svakog časa, i
niko među nama nije mislio da će ostati u životu.
Jednog ranog jutra (vetar je i dalјe duvao istom jačinom) viknu jedan mornar:
– Zemlјa!
Nismo stigli ni da istrčimo iz kajite da vidimo mimo kakvih obala leti naš
nesrećni brod, kad osetismo da se nasukao. U tom času, usled naglog zaustavlјalјa
svu palubu preli tako besomučan i snažan talas da smo se morali s mesta povući u
kajite.
Brod se tako duboko nasukao u pesak da se nije moglo ni misliti o njegovom
izvlačenju iz plićaka. Ostalo nam je jedino da se pobrinemo o spasavanju života.
Imali smo dva čamca za spasavanje. Jedan je visio kod krme. Za vreme bure razbio
se o kormilo, pa je ili potonuo ili ga je more odnelo. Drugi je ostao, ali niko nije znao
hoćemo li uspeti da ga spustimo u vodu. A vremena nije bilo za razmišlјanje: svakog
trenutka brod je mogao da se raspolovi nadvoje.
Pomoćnik kapetana jurnu čamcu i uz pomoć mornara prebaci ga preko ograde.
Svih jedanaestorica smo se ukrcali u čamac za spasavanje i predali se na milost i
nemilost besnim talasima. Iako se bura već nešto umirila, na obalu su naletali
ogromni talasi i za more se s pravom moglo reći da je pobesnelo.
Naš položaj je bivao sve teži, jasno nam je bilo da čamac samo što nije potonuo
i da nam nema spasa. Jedro nismo imali, a da ga je i bilo, ne bi nam mnogo
pomoglo. Veslali smo ka obali s očajanjem u srcu, kao lјudi koje vode na gubilište.
Svi smo shvatili da će udarci talasa razneti čamac u iverje – čim se približimo
kopnu. Gonjeni vetrom, polegli smo na vesla ubrzavajući rukama svoju propast.
Tako su nas talasi nosili oko četiri milјe i najednom se razjareni talas, visok
kao brdo, prope na naš čamac sa strane krme. Bio je to poslednji smrtonosni
udarac. Naš čamac se prevrnuo. Za tili čas smo se našli pod vodom. A bura nas je
odmah razbacala kud koga.
Ne mogu da opišem užas koji me je spopao kad sam se našao pod vodom.
Odličan sam plivač, ali nisam imao snage da odmah izronim iz ovog bezdana kako
bih uzeo dah, pa se zamalo ne uguših. Talas me je prihvatio, povukao prema
kopnu, razbio se i uzmakao ostavlјajući me polumrtvog, jer sam se bio nagutao
vode. Predahnuo sam malo i došao k sebi. Kad sam ugledao da je zemlјa blizu (bliže
nego što sam očekivao), skočim na noge i strelovitom brzinom jurnem prema obali.
Nadao sam se da ću tamo dospeti pre nego što naleti i dohvati me drugi talas. Ali
sam uskoro uvideo da mu neću umaći: more se valјalo za mnom kao ogromno brdo,
nasrtalo kao svirepi neprijatelј sa kojim se ne može voditi borba. Nisam se ni opiraotalasima koji su me nosili ka obali, no, kad god bi se oni povlačili nazad, odbivši se
od kopna, ja bih se svim silama otimao da me ne povuku natrag u more.
Sledeći talas me je zagnjurio na dvadeset pa i trideset stopa duboko. Zatim me
prihvati struja i neobičnom brzinom povuče na dno. Dugo sam plivao niza struju,
upinjući se iz sve snage i umalo se ne udavih – kad odjednom osetim da me nešto
izdiže. Začas, na moju veliku sreću, ruke i glava pomoliše mi se nad vodom i, mada
je posle trenutak-dva kidisao na mene drugi talas, ipak mi je ovaj kraći predah ulio
snage i bodrosti. Novi val me je opet poklopio, ali ovoga puta nisam ostao tako dugo
pod vodom. Kad se talas razbio i odbio nisam podlegao njegovoj snazi, nego zaplivah
prema obali i ubrzo osetih zemlјu pod nogama. Zastadoh čas-dva, udahnuh punim
grudima i, skupivši svu snagu, jurnem na obalu.
Ali ni sad nisam umakao razbesnelom moru; ono iznova jurnu za mnom. Još
dva puta su me talasi pristizali i nosili ka obali koja je na ovome mestu bila blagog
nagiba.
Poslednji talas me je tako snažno grunuo o stenu da sam izgubio svest. Neko
vreme sam ostao potpuno bespomoćan. Da me je jednog trenutka more ponovo
ščepalo, svakako bih se udavio.
Srećom, došao sam svesti na vreme: videvši da talas samo što me nije opet
poklopio, grčevito se zakačih za izbočinu stene i, zadržavajući dah, naprezao sam se
da se održim dok se on ne povuče.
Ovde, bliže kopnu, talasi nisu bili tako ogromni. Kad se voda slila, opet jurnem
napred i nađem se blizu obale tako da me sledeći talas već nije mogao odvući u
more, iako me je sveg prelio preko glave. Pretrčao sam još nekoliko koraka i, sav
srećan,  osetih  da  već  stojim  na  čvrstom  tlu.  Počeh  puziti  uz  obalske  hridi  i,
dovukavši se do brežulјka, sručim se na travu. Ovde sam bio van opasnosti: voda
nije mogla dopreti do mene.
Mislim da nema reči kojima bi se mogla iskazati radosna osećanja čoveka koji
je, tako reći, ustao iz mrtvih! Stao sam trčati i skakati, mlatarao sam rukama, pa
sam, čak pevao i igrao. Celo moje biće, da se tako izrazim, bilo je obuzeto mišlјu o
spasenju.
Ipak sam sa tugom mislio na svoje drugove koji su se podavili. Žalio sam ih jep
sam se za vreme puta sa mnogima od njih sprijatelјio. Prisećao sam se njihovih lica
i imena. Avaj, nikoga više nisam video; od njih nije ostalo ni traga, osim tri šešira,
jedne kape i dve rasparene cipele što ih je more izbacilo na suvo.
Kad sam pogledao prema mestu gde je stajao naš brod, jedva sam ga ugledao
iza venca visokih talasa – tako je bio daleko. I rekoh sam sebi: „Zaista, ovo je čudo,
veliko čudo, što sam po ovakvoj buri dospeo do ove udalјene obale.“
Izrazivši  ovakvim  rečima  neizmernu  radost  što  me  je  mimoišla  smrtna
opasnost, setih se da na zemlјi može biti isto tako strašno kao i na moru, da uopšte
ne znam gde sam i da što pre moram da izvidim nepoznati kraj.Čim  sam  na  to  pomislio,  moj  zanos  je  splasnuo:  shvatio  sam  da  nisam
izbavlјen od nesreća, nemaštine i užasa, iako sam spasao goli život. Odeća mi je bila
skroz mokra, a presvući se nisam imao u šta. Nisam imao ni hrane, ni vode za piće
da se okrepim. Šta me je očekivalo u budućnosti? Ili ću skapati od gladi, ili će me
rastrgnuti divlјe zveri. Što je najžalosnije, nisam mogao loviti divlјač, niti se braniti
od divlјih zveri jer nikakvog oružja nisam imao uza se. Uopšte, ništa mi nije ostalo
osim noža, lule i duvankese. To je bio sav moj imetak.
Ovo me je bacilo u takvo očajanje da sam kao lud trčao tamo-amo po obali.
Spustila se noć i s tugom sam se pitao: „Šta me čeka ako u ovom kraju ima
divlјih zveri? Pa one uvek noću izlaze u lov.“
Nedaleko se uzdizalo široko granato drvo, kao jela, ali sa bodlјama. Odlučih da
se uspužem gore i u njegovom granju presedim do jutra. To je bilo jedino što sam
mogao smisliti da se zaštitim od zveri. „A kada svane, – rekoh u sebi – videću
kakvom je smrću najbolјe umreti jer mi ovde nema života.“
Žeđ  me  je  morila.  Pođoh  da  izvidim  ima  li  gde  u  blizini  vode  za  piće  i,
odmakavši četvrt milјe od obale, na svoju veliku radost pronađem potočić.
Napivši se i stavivši u usta duvana, kako bih utolio glad, vratio sam se drvetu,
popeo se i smestio među granje tako da ne padnem u snu. Onda sam odsekao
kraću granu, pa, načinivši od nje tolјagu za slučaj neprijatelјskog napada, namestio
sam se udobnije i od teškog umora čvrsto usnuo.
Spavao sam tako slatko kako bi malo ko spavao u tako neudobnoj postelјi i
teško da bi se iko posle ovako provedene noći probudio tako svež i čio.GLAVA PETA
ROBINSON NA PUSTOM OSTRVU – ON PRIBIRA STVARI SA BRODA I GRADI SEBI
BORAVIŠTE
Probudio sam se kasno. Vreme se razvedrilo, vetar umirio i more više nije
besno udaralo. ,
Bacih pogled na lađu koju smo napustili i sa čuđenjem zapazih da nije više na
onome mestu. Priterana je bliže obali. Našla se nedaleko od stene o koju me zamalo
talas nije razbio. Biće da ju je preko noći podigla plima, odsukala sa spruda i
doterala ovamo.
Sada je bila najviše jednu milјu od mesta gde sam noćio. Talasi je nisu razbili:
držala se na vodi gotovo pravo.
Odmah odlučih da se prebacim na lađu kako bih se snabdeo namirnicama i
raznim drugim stvarima.
Siđoh s drveta i još jednom osmotrih svuda unaokolo. Prvo što sam spazio bio
je naš čamac koji je ležao desno na obali, dve milјe odavde, tamo gde ga je bacio
uragan. Htedoh da krenem u tom pravcu, ali se pokazalo da se tuda ne može
prečicom: u obalu se duboko usekao mali zaliv, širok pola milјe, i preprečio put.
Vratih je jer je za mene mnogo važnije da dospem na brod: nadao sam se da ću
tamo naći hranu. Po podne su se talasi na moru potpuno umirili i oseka je bila tako
jaka da sam četvrt milјe prešao do lađe suvim.
Tada mi se ponovo steže srce: bilo mi je jasno da bismo svi sada bili živi da se
nismo uplašili bure i napustili lađu. Trebalo je samo sačekati da prođe bura i mi
bismo se srećno dočepali obale, a ja ne bih morao da se zlopatim u ovoj naselјenoj
pustinji.
Zaplakao sam pri pomisli da sam usamlјen, ali setivši se da suze nikad ne
ublažavaju nesreću,  odlučim  da  nastavim  put  i  da  se  pošto-poto prebacim  do
razbijene lađe. Svukao sam se, ušao u vodu i zaplivao.
Ali najteže je tek nailazilo: nisam mogao da se popnem na brod. Stajao je u
pličini tako da je gotovo čitav bio izvan vode, a nisam imao za šta da se uhvatim.
Dugo sam plivao oko njega, kad odjednom spazih uže s broda (čudim se kako mi
odmah nije palo u oči). Uže je visilo s brodskog prozorčića i kraj mu je lebdeo tako
visoko nad vodom da sam ga na jedvite jade dohvatio. Uspuzao sam se uz konopac
do prednje palube. Onaj deo lađe koji gazi pod vodom bio je probijen i utroba je bila
puna vode. Brod se nasukao na čvrst peščani sprud, krma je visoko izbačena, a
klјunom je gotovo dodirivala vodu. Tako voda nije prodrla do krme i nijedna stvar
nije se skvasila. Pohitah tamo jer sam najpre hteo da saznam šta je uništeno, a šta
je ostalo čitavo.Pre svega, sve zalihe namirnica na brodu ostale su suve. Pošto sam bio mrtav
gladan, požurim pravo u ostavu, napunim džepove dvopekom i, razgledajući po
brodu, jeo sam uz put da ne bih gubio vreme. U zajedničkoj kabini pronašao sam
bocu ruma i otpio nekoliko dobrih gutlјaja jer sam osećao veliku potrebu da se
okrepim za posao koji me je čekao.
Pre svega, trebao mi je čamac da iskrcam na obalu stvari koje bi mi mogle biti
od koristi. Ali čamca nije bilo, a uzaludno je bilo želeti ono što se ne može. Nevolјa
čoveka nauči pameti, pa sam i ja strasno prilegao na posao. Na brodu je bilo
rezervnih katarki, greda i krstaca. Odlučio sam da od ovog materijala napravim
splav.
Odabravši nekoliko lakih balvana, prebacio sam ih preko ograde, pošto sam
prethodno svaki balvan vezao užetom da ga ne odnese voda. Zatim sam se i ja
spustio sa broda, privukao četiri balvana, čvrsto ih vezao sa oba kraja, a odozgo
sam još prikucao unakrst dve-tri daščice, i tako je ispalo nešto nalik na splav.
Ovakav splav odlično me je održavao na vodi, ali je bio lak i premalen za veći
teret, Valјalo je ponovo ići na lađu.
Tamo  pronađem  testeru  našeg  brodskog  tesara  i  pretesterišem  rezervnu
katarku na tri kraća balvana pomoću kojih sam proširio splav.
Ovaj posao me je stao grdnih napora, ali me je podsticala želјa da se snabdem
svim što je za život preko potrebno, i uradio sam ono što u svakodnevnim prilikama
ne bih bio kadar.
Sada je moj splav bio prostran i jak i mogao je održati veći teret.
A čime da natovarim splav i šta da učinim da ga udarci talasa ne prevrnu? Za
dugo razmišlјanje nije bilo vremena – morao sam hitati. Pre svega, na splav sam
složio sve daske što su se zatekle na lađi, a onda sam uzeo tri sanduka koja su
pripadala našim mornarima, obio katance i ispraznio ih. Odabrao sam stvari koje bi
mi mogle ustrebati i njima napunio sva tri sanduka. U jedan sam stavio namirnice:
pirinča, dvopeka, tri kotura holandskog sira, pet povećih komada kozje pršute koja
nam je na brodu služila kao glavni mrs i preostali ječam koji smo poneli iz Evrope
za živinu na brodu. Živinu smo već davno pojeli, a nešto ječma je preteklo. Taj
ječam je bio izmešan sa pšenicom. On bi mi još kako valјao, ali na žalost, kako sam.
posle video, pacovi su ga izgrizli. Pronašao sam i nekoliko sandučića sa vanilom i
oko šest balona rakije od pirinča, što je sve pripadalo našem kapetanu.
Međutim, dok sam bio zauzet oko pretovara, naišla je plima i sa žalјenjem sam
opazio da mi je more odnelo kaput, košulјu i prsluk, koje sam ostavio na obali. Sad
su mi ostale samo čarape i čakšire (platnene, kratke do kolena) koje nisam svukao
kada sam otplivao ka brodu. To me navede na pomisao da se snabdem i odećom.
Na lađi je bilo mnogo razne odeće, ali sam za sada uzeo samo jedan par, jer su me
više privlačile druge stvari – pre svega alat.
Posle dugih traženja pronašao sam sanduk našeg stolara, a to je za mene
doista bilo najdragocenije otkriće, koje u to vreme ne bih dao za lađu punu zlata.Preneo sam ovaj sanduk na splav, ne zavirivši unutra, jer mi je bilo dobro poznato
kakav je alat u njemu.
Sada mi je ostalo da se snabdem oružjem i municijom. U kajiti sam pronašao
dve dobre lovačke puške i dva pištolјa. Sve sam stavio na splav, kao i torbu sa
barutom, vrećicu olova i dve stare zarđale špade. Poznato mi je bilo da smo na
brodu imali tri burenceta baruta, ali nisam znao gde se čuvaju: međutim, posle
brižlјivog pretresa pronašao sam sva tri. Jedno je promočila voda, a dva su ostala
suva i dovukoh ih na splav zajedno sa puškama i špadama. Sada je moj splav bio
dobro natovaren i valјalo je krenuti natrag. Nije bilo lako doploviti do obale na
splavu bez jedra i krmila: dovolјno je bilo da dune i najslabiji susretan vetar, pa da
se cela moja građevina sruši.
Srećom, more je bilo mirno. Počinjala je plima koja me je svakako morala
odbaciti na obalu. Osim toga, podiže se lak vetrić, takođe usputni. Zbog toga sam,
dohvativši dva-tri prebijena vesla sa brodskog čamca požurio na obalu. Uskoro sam
ugledao mali zaliv prema kome sam i usmerio svoj splav. S velikom mukom proveo
sam ga kroz morsku struju i najzad uplovio u zaliv, uprevši veslom o dno pošto je
ovde bilo plitko; čim je nastupila oseka, moj se splav sa celokupnim teretom nađe
na suvu.
Sada mi je predstojalo da izvidim okolinu i za svoje boravište izaberem pogodno
mestance, takvo gde  bih mogao preseliti svu imovinu, ne  plašeći se  da će  mi
propasti. Ali još nikako nisam znao gde sam se obreo: na kopnu ili na ostrvu. Da li
ovde žive lјudi? Ima li divlјih zveri? Pola milјe od mene ili nešto dalјe dizao se strm i
visok breg. Odlučih da se popnem kako bih razgledao okolinu. Dohvativši pušku,
pištolј i torbu sa municijom, krenem u izviđanje.
Naporno je bilo ispeti se na vrh ovog brega.
Kad sam se popeo, videh kakva mi je gorka sudbina pala u deo: bio sam na
ostrvu! Odasvud se pružalo more, a iza njega ni traga od zemlјe, sem nekoliko
šilјatih stena, koje su u dalјini štrčale, i dva ostrvca na jedno devet milјa prema
zapadu. Ostrvca su bila malena, znatno manja od moga.
Učinio sam još jedno otkriće: unaokolo je raslo divlјe rastinje i nigde se nije
mogao videti ni komadić obrađene zemlјe – znači, ovde zaista nema lјudi. Kao da
nije bilo ni divlјih zveri, bar ja nisam zapazio nijednu. Zato su se ptice jatile u
velikom mnoštvu, sve nekakve meni nepoznate vrste, tako da kasnije, kada mi se
dešavalo da ubijem koju, nikada nisam mogao odrediti po izgledu je li njeno meso
za jelo ili nije.
Spuštajući se niz brdo, ubio sam jednu pticu, vrlo veliku. Sedela je na drvetu
na ivici šume.
Verujem da je to bio prvi pucanj koji se ovde prolomio od postanka sveta. Čim
sam opalio, iznad šume se izvi oblak ptica. Svaka je kliktala na svoj glas, ali nijedan
glas nije ličio na glasove ptica koje sam poznavao.Ptica koju sam ubio – rekao bih – bila je nešto kao naš jastreb: veoma je
podsećala na jastreba i bojom tela i oblikom klјuna, samo su joj kandže bile mnogo
kraće. Meso joj je zaudaralo na strvinu i nisam ga mogao jesti.
Takva otkrića sam učinio prvog dana. Posle toga sam se vratio splavu i stao da
prevlačim stvari na obalu. Ostatak dana prošao mi je u tome. Pred veče sam opet
morao misliti kako ću i gde noćiti.
Da legnem na zemlјu – nisam smeo. Šta ću ako kidiše na mene kakva zver?
Zato sam izabrao na obali udobno mestašce i ogradio ga odasvud sanducima i
kovčezima, a u ograđenom prostoru sklepao od dasaka kao neku kolibu.
Podjednako me je uznemiravalo i pitanje kako ću nabavlјati hranu kada budem
iscrpeo zalihu: osim ptica i dveju životinjica sličnih našem zecu, koje su na pucanj
puške iskočile iz šume, ništa živo nisam video ovde.
Uostalom, u ovom trenutku nešto drugo me je mnogo više zanimalo. Nisam
poneo sa broda ni deseti deo onoga što se moglo uzeti; ostalo je tamo još stvari koje
bi mi mogle ustrebati, a naročito jedra i užad. 
Zato odlučih, ako me ništa ne omete, da opet posetim lađu. Pouzdano sam
znao da će je prva bura smrviti u paramparčad. Trebalo je odložiti svaki drugi posao
i hitati da istovarim lađu. Ne mogu biti miran dok ne „iskrcam na obalu sve stvari
do poslednjeg ekserčića.
Pošto sam doneo ovakvu odluku, počeh se dvoumiti da li da idem splavom ili
da otplivam kao prvi put. Reših da je bolјe otplivati. Samo, ovog puta sam se svukao
u  kolibi  ostavši  samo  u  kockastoj  potkošulјi,  platnenim  gaćama  i  u  kožnim
patikama na bosim nogama.
Kao i prvi put, uspeh se na lađu uz uže, zatim načinih novi splav i prevezoh
njime mnogo korisnih stvari. Najpre sam pokupio sve što se zateklo u komorici
našeg stolara, i to: dve ili tri kese eksera (velikih i malih), klјuč za zavrtanje, oko dva
tuceta sekira, a što je glavno – tako korisnu stvar kao što je tocilo.
Još sam uzeo i nešto stvari koje sam pronašao kod našeg tobdžije: tri gvozdene
ćuskije, dva sandučeta sa puščanim mecima i malo baruta. Zatim sam pronašao na
brodu čitavu hrpu razne odeće i poneo još rezervno jedro, viseći krevet, kao i
nekoliko slamnjača i jastuka. Sve sam to složio na splav i: na moju radost preneo
na obalu u celosti.
Odlazeći  na  brod,  strepeo  sam  da  se  neke  grablјivice  ne  okome  na  moje
namirnice dok mene ne bude. Srećom, to se nije dogodilo.
Samo je neka zverčica u mom odsustvu izjurila iz šume i čučnula na jedan od
mojih sanduka. Ugledavši me, brzo se odmače, ali odmah zastade, prope se na
zadnje noge i pogleda me u oči sa nepomućenom mirnoćom, bez iole straha, kao da
je htela da se sa mnom upozna.Životinjica je bila lepa, nalik na divlјu mačku. Uperim pušku u nju, ali ona, ne
sluteći opasnost koja joj preti, čak se ni s mesta ne pomače. Onda joj bacih parče
dvopeka, iako je to bilo nerazumno od mene jer sam imao malo dvopeka i trebalo ga
je štedeti. Međutim, životinjica mi se toliko svidela da sam joj udelio ovo parče
dvopeka. Ona je pritrčala, onjušila dvopek, pojela ga i obliznula se sa osobitim
zadovolјstvom. Videlo se da je očekivala još. Ali joj ne dadoh ništa više. Ona je još
malo posedela i otišla.
Posle toga latih se posla da podignem sebi šator. Načinio sam ga od jedra i
motki koje sam nasekao u šumi. Preneo sam u šator sve što je moglo stradati od
sunca i kiše, a unaokolo nabacao prazne kovčege i sanduke u slučaju da me
neočekivano napadnu lјudi ili divlјe zveri.
Ulaz u šator preprečio sam spolјa velikim sandukom postavivši ga bočno, a
iznutra  sam  se  ogradio  daskama.  Zatim  sam  na  zemlјu  prostro  postelјu,  kod
uzglavlјa stavio dva pištolјa, pored kreveta pušku, i legao.
Ovo je bila prva noć posle brodoloma koju sam prespavao u postelјi. Spavao
sam čvrstim snom sve do svanuća jer sam prošle noći spavao vrlo malo, a ceo dan
bez  predaha  radio:  najpre  pretovarivao  stvari  sa  broda  na  splav,  a  posle  ih
prebacivao na obalu.
Ni u koga, verujem, nije bilo tako ogromnog skladišta stvari kao u mene sada.
A meni se sve činilo malo. Brod je ostao čitav i, dok ga more ne odvuče, dokle god je
na njemu makar jedna stvar koja bi mi mogla poslužiti, držao sam da treba da
iskrcam na obalu sve što se može. Eto zato sam iz dana u dan odlazio tamo u vreme
oseke i dovozio još stvari.
Osobito je uspešno bilo moje treće putovanje. Pretresao sam sav brodski pribor
i  poneo  svu  užad.  Ovog  puta  sam  dovezao  veliki  komad  rezervnog  platna  od
konoplјe, koje  smo upotreblјavali za krplјenje jedara, i burence sa pokvašenim
barutom koji zamalo ne ostavih na lađi. Najzad sam preneo na obalu sva jedra;
samo sam ih morao iseći na delove i preneti u nekoliko navrata. Uostalom, nisam
žalio za tim:  jedra mi više  nisu bila potrebna za jedrenje  i celokupna njihova
vrednost sastojala se u platnu od kojeg su sašivena.
Sada sam sa broda pokupio prosto sve što je kadar da ponese jedan čovek.
Ostale su samo kabaste  stvari zbog kojih sam preduzeo ponovo putovanje. Počeo
sam od čeličnih užadi. Svaki takav palamar presekao sam na manje delove da ih
mogu lakše preneti i tako sam preneo tri palamara, deo po deo. Pored toga, skinuo
sam sa broda sve gvozdene delove koje sam mogao sekirom odvaliti, a onda, pošto
sam odvalio sve preostale krstace, napravio sam od njih poveći splav, natovario ga
svim ovim tovarom i krenuo natrag.
Ali ovoga puta sreća me je izneverila: moj splav je bio toliko natovaren da sam
njime jedva upravlјao. Kad sam, uplovivši u mali zaliv, prilazio obali gde su bile
ostale moje stvari, splav se izvrnuo i ja sam pao u vodu sa celokupnim tovarom.
Nisam se mogao udaviti jer se sve ovo odigralo baš uza samu obalu, ali su mi
potonule gotovo sve moje stvari; što je najvažnije, potonula je gvožđarija koja mi jemogla biti od velike koristi. Doduše, kada je nastupila oseka, izvukao sam na obalu
gotovo sve delove čeličnoga konopca i nekoliko komada železa, ali sam se za svakim
komadom morao gnjurati i to me je veoma iscrplo.
Moja odlaženja na brod nastavlјala su se iz dana u dan i uvek sam dovlačio
ponešto novo.
Već je trinaest dana kako sam na ostrvu i za to vreme sam bio na brodu
jedanaest puta i prevukao na obalu gotovo sve što mogu da ponesu dve lјudske
ruke. Da je mirno vreme još potrajalo, ne sumnjam da bih preneo ceo brod, deo po
deo.
Dok sam se pripremao za dvanaesti pohod, zapazio sam da se podiže vetar. Pa
ipak, sačekavši oseku, krenem na lađu. Za vreme svojih pređašnjih poseta tako sam
temelјno pretresao našu kajitu da mi je izgledalo kako tamo više ništa ne mogu
naći. Odjednom, pade mi u oči ormar sa dve fijoke; u jednoj sam pronašao tri britve,
velike makaze i oko tuce dobrih vilјušaka i noževa; u drugoj se zatekao novac:
srebrnjaci i zlatnici, delom evropski, delom brazilski, ukupno blizu trideset šest
funti sterlinga. Osmehnuo sam se videvši ovaj novac.
– Nepotrebno smeće, – rekoh – šta ćeš mi sada? Celu hrpu zlata mirne duše bih
dao za svaki od ovih jevtinih noževa. Šta ću s tobom; odlazi, dakle, na dno mora! Da
ležiš na tlu, ni onda ne bi vredelo truda da se čovek sagne da te podigne.
Ipak, razmislivši trenutak, zavijem novac u komad platna i stavim u džep.
Svu noć je more kao besno udaralo, i kada sam izjutra pogledao iz svoga
šatora, od lađe ne beše ni traga.
Sada sam se mogao potpuno pozabaviti pitanjem koje me je mučilo od prvog
dana: šta da radim da me ne napadnu ni grablјive zveri ni divlјač? Kakvo boravište
da napravim sebi? Da li da iskopam pećinu ili podignem šator?
Na kraju odlučih da načinim i jedno i drugo.
Tada mi je već bilo jasno da mesto koje sam izabrao na obali nije pogodno da
tu podignem sklonište: bio je to močvaran, nizak kraj uza samo more. Veoma je
nezdravo živeti na ovakvom mestu. A uz to, u blizini nije bilo vode za piće. Reših da
potražim drugo, pogodnije zemlјište za stanovanje.
Pre svega, potrebno je da moje boravište bude sklonjeno i od sunčeve pripeke i
od divlјih zveri, da je na ocednom mestu i da je blizu pijaće vode. Osim toga, pošto-
poto sam hteo da se iz moga stana vidi more.
„Možda će mi sudbina poslati neki brod da me izbavi, – govorio sam sam sebi –
i ako mi more ne bude pred očima, mogu propustiti priliku da se spasem.“
Kao što vidite, nikako nisam hteo da se odreknem nade.
Posle mnogih traganja najzad sam pronašao povolјno zemlјište da sagradim
stan. To je bio mali čist proplanak na padini visokog brega. Od vrha do samogproplanka breg se spuštao okomito kao zid, tako da se nisam morao pribojavati
napada odozgo. U ovoj steni uza sam proplanak bilo je omanje udublјenje, kao
nekakav ulaz u pećinu, ali nikakva pećina nije postojala.
I eto tu, prema ovom udublјenju, na zelenoj livadici, reših da podignem šator.
Ovo mesto bilo je na severozapadnoj padini brega, tako da je sve do večeri
ostajalo u senci. A pred veče ga je obasjavalo sunce na zalasku.
Pre  nego  što  ću  razapeti  šator,  dohvatio  sam  šilјat  kolac  i  ispred  samog
udublјenja  opisao  polukrug  oko  deset  jardi  u  prečniku.  Onda  sam  po  tom
polukrugu pobio u zemlјu dva reda jakih, visokih zašilјenih kočeva. Između ova dva
reda kolјa ostavio sam mali razmak i do gore ga ispunio delovima čeličnih konopaca
uzetih sa broda. Stavio sam ih jedan preko drugog, a iznutra sam podupiračima
pojačao ogradu. Ograda mi je divno uspela, i kroz nju se vije mogao provući, niti ju
je mogao preskočiti ni čovek ni zver. Ovaj posao tražio je mnogo vremena i truda, a
osobito je naporno bilo naseći motke u šumi, prevući ih na mesto gradnje, otesati i
zabiti u zemlјu.
Ograda je bila zbijena, Nije bilo vratnica, već su lestvice služile kao ulaz u moj
stan. Prislanjao sam ih uz ogradu od kolјa kad god sam morao ući ili izaći.GLAVA ŠESTA
ROBINSON U NOVOM STANU – DIVOKOZA I JARE
Imao sam muke da prebacim u utvrđenje sve svoje blago – namirnice, oružje i
druge predmete. Jedva sam uspešno okončao ovaj posao, a već sam se morao
odmah prihvatiti novog: da razapnem veliki i jak šator.
Kao što je poznato, u tropskim predelima kiše su obilate i u određeno godišnje
doba liju neprestano, danima i danima. Da bih se zaštitio od vlage, načinio sam
dvostruki šator, tj. prvo sam razapeo manji šator, a povrh njega drugi, veći. Spolјni
šator sam natkrio voštanim platnom koje sam doneo sa broda kad i jedra.
Odsad više nisam spavao na prostirci na goloj zemlјi, nego u najudobnijoj
visećoj postelјi koja je nekada pripadala pomoćniku našega kapetana.
U  šator  sam  preneo  svu  zalihu  životnih  namirnica  i  stvari  koje  bi  mogle
stradati od kiše. Kad sam sve to uneo s ovu stranu ograde, dobro sam začepio otvor
koji mi je privremeno služio kao vrata, i onda sam ulazio i izlazio pomoću pokretnih
lestvica, o čemu je ranije već bilo reči. Tako sam živeo kao u utvrđenom gradu,
zaštićen od svake opasnosti, i mogao sam spavati bez brige.
Pošto sam zatvorio ogradu, dao sam se na kopanje pećine, bušeći ono prirodno
udublјenje u brdu. Pećina je bila odmah do šatora i služila mi je umesto podruma.
Prilično vremena su mi odneli ovi radovi. Mnogo štošta zaokuplјalo je tada moje
misli, a zbili su se i neki događaji o čemu ću vam sada pričati.
Nekako  baš  u  vreme  kada  sam  nameravao  da  podignem  šator  i  iskopam
pećinu, iznenada se nadneo crn oblak i linula je kiša kao iz kabla. Zatim je sinula
munja i prolomio se strašan udar groma.
Naravno, u ovome nije bilo ništa neobičnog i nije me toliko uplašila sama
munja koliko misao koja mi je brže od munje sinula u pameti: „Moj barut."
Srce mi je obamrlo. Razmišlјao sam užasnut: „Jedan jedini udarac groma može
mi uništiti sav barut! A bez njega sam lišen mogućnosti da se branim od divlјih
zveri i pribavlјam sebi hranu.“ Čudnovato: u tom času nisam ni pomislio da bih u
slučaju eksplozije mogao poginuti prvo ja sam.
Ovaj događaj je tako snažno uticao na mene da sam neko vreme odložio sve
radove na uređenju i utvrđivanju skloništa i čim je oluja prohujala, prihvatio sam
se stolarskog zanata i šivenja. Šio sam vrećice i tesao sandučiće za barut. Bilo je
preko potrebno da se barut podeli na nekoliko gomila i da se svaki čuva odvojeno
kako ne bi sav odjednom buknuo.
U ovom poslu su mi protekle gotovo dve nedelјe.Imao sam blizu dvesta četrdeset funti baruta. Rasporedio sam svu tu količinu
u vrećice, podelivši je bar na sto delova.
Vrećice i sandučiće sklonio sam u pukotine u brdu, na takva mesta kuda vlaga
nije mogla prodreti i svako mesto brižlјivo obeležio.
Za burence sa vlažnim barutom nisam strepeo – taj barut ionako nije valјao –
pa sam ga stavio u pećinu ili u svoju „kuhinju", kako sam je u mislima zvao.
Za to vreme sam jednom dnevno, a katkad i češće izlazio iz kuće s puškom – da
malo prođem, da se upoznam sa okolinom i, ako mi uspe, da ubijem kakvu divlјač.
Već prvog dana, kad sam pošao na takav izlet, otkrio sam da na ostrvu ima
divokoza. Veoma sam se obradovao, ali se vrlo brzo pokazalo da su ove divokoze
neobično  okretne  i  osetlјiva  njuha,  pa  ima  malo  mogućnosti  da  im  se  čovek
prikrade. Uostalom, ovo me nije pomelo: nisam sumnjao da ću kad-tad naučiti da
ih lovim.
Uskoro sam uočio jednu zanimlјivu pojavu: kada su divokoze bile gore na brdu
a ja se pojavio u dolini, sve stado je odmah bežalo od mene; ali ako bi se desilo da
su divokoze u dolini, a ja na brdu, onda je izgledalo kao da me ne zapažaju. Iz ovog
sam zaklјučio da su im oči naročito građene: ne vide ono što je gore. Od tog doba
počeo sam loviti ovako: popnem se na kakvo uzvišenje i gađam koze odozgo.
Već prvim metkom ubio sam mladu divokozu uz koju je bilo mladunče. Duša
me je zabolela za jaretom. Kada se mati srušila, ono je i dalјe mirno stajalo uz nju i
sa poverenjem me posmatralo. Štaviše, kad sam prišao ubijenoj divokozi, podigao je
na ramena i poneo kući, jare je potrčalo za mnom. Tako sam stigao do kuće.
Divokozu sam položio na zemlјu kraj ograde, dohvatio jare i spustio ga preko ograde
u dvorište. Mislio sam da ću uspeti da ga odgajim i pripitomim, ali ono još nije
umelo da jede i ja sam ga morao zaklati. Dugo mi je trajalo meso ovih dveju
životinja. Uopšte, malo sam jeo, starajući se što više da čuvam zalihe, naročito hleb.
Pošto sam se konačno smestio u svom novom stanu, valјalo je razmisliti kako
ću što pre načiniti peć ili ma kakvo ognjište. Isto tako trebalo je da se snabdem
drvima.
Kako sam rešio ovaj zadatak, kako sam proširio svoj podrum, kako sam se
postepeno  okružio  izvesnim  udobnostima,  podrobno  ću  ispričati  na  idućim
stranicama.GLAVA SEDMA
ROBINSONOV KALENDAR – ROBINSON UREĐUJE SVOJ DOM
Uskoro posle mog dolaska na ostrvo pade mi odjednom na um da ću izgubiti
račun o vremenu i neću znati kad je nedelјa, kad radni dan, ako ne uvedem
kalendar.
Kalendar sam ovako udesio: sekirom sam otesao veliki balvan i pobio ga u
pesak na obali, baš na onom mestu gde me je bura izbacila, a za taj stub sam
prikucao pokretnu dasku na kojoj sam krupnim slovima urezao ove reči:
„Ovde sam prvi put stupio nogom na ovo ostrvo, 30. septembra 1659. godine.“
Otada sam svakog dana povlačio na stubu zarez u vidu kratke crtice. Posle
šest crtica urezivao sam jednu dužu – ovo je označavalo nedelјu; prvi u mesecu
urezivao sam još dužim crtama. Na taj način sam vodio kalendar beležeći dane,
nedelјe  i godine.  Nabrajajući predmete  koje  sam  prevezao sa  lađe  u jedanaest
navrata i o čemu je već bilo govora, nisam pomenuo mnoge sitnice koje su mi, mada
same bez neke veće vrednosti, ipak vrlo korisno poslužile. Na primer, u kapetanovoj
kajiti i kajiti njegovog pomoćnika pronašao sam mastilo, pero i hartije, tri ili četiri
kompasa, nekakav astronomski pribor, durbine, geografske karte i brodski dnevnik.
Za svaki slučaj sve sam ovo spakovao u sanduk ne znajući hoće li mi ustrebati koja
od tih stvarčica. Došle su mi do ruku i neke knjige na portugalskom jeziku. I njih
sam pokupio. Na brodu smo imali dve mačke i psa. Mačke sam prevezao na obalu
splavom; pas je još onda, kad sam prvi put odlazio, skočio u vodu sam i doplivao za
mnom. Mnogo godina mi je bio odan pomagač i služio me verno i iskreno. On mi je
gotovo zamenjivao društvo lјudi; jedino što nije umeo govoriti. O, šta bih dao da je
samo mogao progovoriti!
Mastilo, pero i hartiju čuvao sam kako se samo moglo. Dok je trajalo mastila
do sitnica sam beležio sve što mi se događalo, a kada ga je nestalo, morao sam
prekinuti sa beleškama, budući da mastilo nisam umeo napraviti, a još manje sam
se umeo doviti čime bih ga zamenio.
Uopšte, mada sam imao tako bogato skladište raznovrsnih stvari, meni je,
pored mastila, nedostajalo još mnogo čega: nisam imao ni lopate, ni ašova, ni
pijuka – nikakvog alata za obradu zemlјe. Nije bilo ni igala, ni konca. Moje rublјe je
bilo u žalosnom stanju, ali sam ubrzo svikao da idem bez rublјa i da zbog toga ne
osećam veliki nedostatak.
Pošto nisam imao potrebnog alata, svaki mi je posao sporo odmicao i stajao me
grdnih muka. Celu godinu sam radio onu ogradu kojom sam ogradio sklonište. Da
se naseku u šumi debele motke, istešu u kočeve i takvo kolјe dovuče do šatora – za
to je trebalo mnogo vremena. Kolјe je bilo preteško tako da sam odjedanput mogao
podići samo jedan kolac, ne više, i katkad mi je trebalo dva dana samo da kolac
otešem i prenesem ga do kuće, a treći dan – da ta ukopam u zemlјu.Prilikom pobijanja kolјa u zemlјu služio sam se u početku teškom budžom, a
lotom sam se setio da imam gvozdene ćuskije sa broda. Počeo sam raditi ćuskijom,
ali ne mogu reći da mi je ovo naročito olakšalo posao. Uopšte, pobijanje kočeva
predstavlјalo je za mene jedan od najzamornijih i veoma nemilih poslova. A zar je
trebalo da se zbog ovoga uzbuđujem? Ta ja i tako nisam znao kako da utucam
vreme, a drugog posla nisam imao nego da lutam po ostrvu u potrazi za hranom;
ovim sam se poslom redovno bavio iz dana u dan.
Pokadšto me je obuzimalo očajanje i morila teška tuga. Da ugušim ova gorka
osećanja, latio sam se pera i pokušao da dokažem samom sebi kako ima ipak nešto
dobro u mom žalosnom stanju.
Podelio sam stranicu napola i napisao na levoj strani „loše“, a na desnoj strani
„dobro“, i evo šta je izišlo:
Loše
1
Bačen sam na neveselo, pusto ostrvo i ne gajim nikakvu nadu da ću se spasti.
2
Odvojen sam od celog sveta; ja sam pustinjak prognan iz lјudskog društva.
3
Odeća mi je oskudna i uskoro neću imati čime da pokrijem golotinju.
4
Neću moći da se odbranim ako me napadnu lјudi ili divlјe zveri.
5
Nemam s kim da prozborim reč, nema ko da me ohrabri i uteši.
Dobro
1
Ali sam ostao u životu, a mogao sam se i udaviti, kao i svi moji saputnici.
2
Ali nisam umro od gladi i nisam propao u ovoj pustinji.
3
Ali je ovde podneblјe žarko i može se bez odeće.
4Ali ovde na ostrvu nema ni lјudi ni zverinja. I mogu se ubrojati u srećne što me
more nije izbacilo na afričku obalu, gde ima toliko krvoločnih zveri.
5
Ali  sam  uspeo da  se  snabdem  svim  što  je  potrebno  za život  i obezbedim
ishranu do kraja života. 
Ovakva razmišlјanja su mi pružala čvrst oslonac. Uvideo sam da ne smem
jadikovati i očajavati jer i u najvećoj nevolјi čovek može i mora naći utehe. Već sam
opisivao  svoj  stan.  To  je  bio  šator  podignut  na  padini  brega  i  opasan  jakom
dvostrukom ogradom od kolјa. No sada sam svoju ogradu smeo nazvati zidom ili
bedemom jer sam uz njenu spolјnu stranu prilјubio zemlјani nasip deblјine dve
stope. A posle nekog vremena (koliko se sećam, posle godinu i po) položio sam na
ovaj nasip grede koje su upirale o padinu brda, a odozgo sam pokrio granjem i
dugačkim širokim lišćem. Tako se moje malo dvorište našlo pod krovom i ja se
nisam morao plašiti kiša koje su u određeno godišnje doba, kako sam već govorio,
nemilice lile na mom ostrvu.
Čitaocu je već poznato da sam svu imovinu preneo u tvrđavu, najpre samo u
ograđen prostor, a zatim i u pećinu koju sam iskopao u brdu iza šatora. Ali neću
poricati da su u prvo vreme moje stvari ležale nabacane na gomilu i u neredu i
zapremale celo dvorište. Uvek sam se spoticao o njih i bukvalno nisam imao gde da
se okrenem. Da bih sredio sve kako valјa, trebalo je proširiti pećinu. Pošto sam
zatvorio ulaz na ogradi i mogao, dakle, računati da sam izvan opasnosti od napada
divlјih  zveri,  pregao  sam  da  proširim  i  produžim  svoju  podzemnu  prostoriju.
Srećom, brdo je bilo od trošnog peščanika. Prokopavši zemlјu, zavio sam još više
udesno i izveo hodnik napolјe s onu stranu ograde.
Ovaj podzemni hodnik koji je vodio skroz – sporedni ulaz u moj stan – pružio
mi je i mogućnost da slobodno izlazim iz dvorišta i da se vraćam kući, a sem toga je
osetno proširio moju ostavu.
Kad sam s ovim radovima bio gotov, uzeh da pravim sebi nameštaj. Od svega
su mi najpotrebniji bili sto i stolica: bez stola i stolice nisam mogao potpuno da
uživam čak ni u onim bogatim zadovolјstvima koja su mi bila pristupačna u mojoj
usamlјenosti – nisam mogao ni jesti kao čovek, ni pisati, ni čitati.
I tako sam postao stolar.
Nikad ranije u životu nisam uzeo u ruke stolarski alat, pa ipak, zahvalјujući
prirodnoj snalažlјivosti i istrajnosti u radu, stekao sam malo-pomalo takvo iskustvo,
i mogao sam, samo da sam imao potrebnog alata, izraditi nameštaj od svake ruke.
Ali bez alata, ili gotovo bez alata, sa jednom jedinom sekirom i rendetom izradio
sam mnogo stvari, mada ih valјda, niko nije radio na tako primitivan način, niti je
pri tome ulagao tako mnogo napora. Da bih dobio dasku, morao sam da oborim
drvo, okrešem stablo od granja, i onda, stavivši ga preda se, da ga tešem s jedne i
druge strane sve dok se ne preobrati u nešto nalik na dasku. Ovaj način je bio
nepodesan i veoma malo koristan, jer se od celog drveta dobijala samo jedna daska.Ali šta sam mogao – moralo se sve to izdržati. Uz to moje vreme i moj trud behu vrlo
jevtini, i nije li onda svejedno kuda i na šta odlaze?
Dakle, najpre sam izradio sto i stolicu. Za to sam uzeo kratke daske sa broda.
Zatim sam istesao dugačke daske i u podrumu uglavio nekoliko polica jednu iznad
druge širine stopu i po. Na njih sam složio alat, eksere, parčad gvožđa i ostale
sitnice, – jednom reči, sve sam rasporedio na svoje mesto kako bih lako mogao naći
svaku stvar kada mi zatreba. Osim toga, zakucao sam kuke u zid podruma i o njih
izvešao puške, pištolјe i druge stvari.
Ko bi posle svega video moju pećinu, po svoj prilici bi je uzeo za stovarište
raznih potreba za domaćinstvo nekakve trgovačke radnje naveliko. I za mene je
predstavlјalo istinsko zadovolјstvo da zavirim u ovo skladište – toliko je tu bilo
svakojakog dobra, u takvom su redu bile razmeštene i izvešane sve stvari i svaka mi
je stvarčica bila pri ruci.
Otad sam i počeo da vodim dnevnik beležeći sve što sam radio u toku dana. U
prvo vreme mi nije bilo do zapisivanja: bio sam pretrpan poslom; uz to su me morile
tako mračne misli, pa sam se plašio da se one ne odraze u mom dnevniku.
A sada – pošto sam konačno uspeo da savladam tugu, kad sam, prestavši da
se ulјulјkujem jalovim sanjarijama i nadama, pregao da podignem sklonište, doveo
u red svoje domaćinstvo, načinio sto i stolicu, uopšte, smestio što sam mogao
udobnije i prijatnije – sada sam se prihvatio dnevnika. Navodim ga ovde u celini,
mada je veći deo u njemu opisanih zbivanja već poznat čitaocu iz prethodnih glava.
Ponavlјam, dnevnik sam vodio redovno sve dok je trajalo mastila. Kad je mastila
nestalo, morao sam se, hteo ne hteo, ostaviti dnevnika.GLABA OSMA
ROBINSONOV DNEVNIK – ZEMLjOTRES
30. septembar 1659. godine. Naš brod, koji je na pučini zahvatila strašna bura,
pretrpeo je brodolom. Sem mene, sva se posada podavila, a ja nesrećni Robinson
Kruso, bio sam izbačen polumrtav na obalu ovog prokletog ostrva koje sam nazvao:
Ostrvo očajanja.
Kad je pala noć, uspuzao sam se na drvo, pošto sam se plašio divlјih zveri. Svu
noć sam prespavao čvrstim snom iako je padala kiša.
1. oktobar. Probudivši se u zoru, video sam da je našu lađu plima odsukala sa
spruda i doterala bliže obali. Ovo mi je ulilo nadu da ću, kad se vetar stiša, uspeti
da se dohvatim broda i snabdem namirnicama i drugim potrebnim stvarima. I tek
što je počela oseka, krenem na brod. U početku sam išao po suvome morskom dnu,
a onda sam zaplivao. Celog dana kiša nije prestajala da pada, ali se vetar sasvim
umirio.
Od 1. do 24. oktobra bio sam zauzet prevoženjem stvari sa broda. Otplovio bih
na brod sa nastupanjem oseke, a vraćao se kad je počinjala plima. Stvari sam
prevozio splavom. Za sve ovo vreme padala je kiša; povremeno se razvedravalo, ali
ne zadugo: biće da je na ovoj geografskoj širini ovo bio period kiša
25. oktobar. Kiša je lila svu noć i ceo dan, a na mahove je duvao jak vetar.
Brod je  preko noći bio razbijen u paramparčad; na mestu gde  je  stajao štrče
nekakve žalosne olupine, pa i one se vide samo za vreme oseke. Celog dana sam bio
zauzet oko stvari: pokrivao ih i zamotavao da ih kiša ne upropasti.
26. oktobar. Otkrio sam, kako mi se čini, pogodno mesto za stanovanje. Treba
da ga ogradim kolјem.
Od 27. do 30. oktobra. Radio sam užurbano: prevlačio sam svoju imovinu u
novi stan, mada je kiša lila gotovo sve vreme.
31. oktobar. Jutros sam tumarao po ostrvu sa puškom u nadi da ću ubiti
kakvu divlјač, a uzgred i da izvidim okolinu. Ubio sam divokozu. Nјeno jare je
potrčalo za mnom i pratilo me sve do kuće, ali sam uskoro i njega morao zaklati jer
je bilo tako malo da još nije umelo da jede.
1. novembar. Na novome mestu, tik uz brdo, podigao sam veliki šator i na kolјu
razapeo viseći krevet.
4. novembar. Rasporedio sam vreme naznačivši određene sate za lov na divlјač,
rad, spavanje i razonodu. Ujutro, ako ne pada kiša, dva-tri časa lutam sa puškom
po ostrvu, onda poslujem do jedanaest, u jedanaest doručkujem, odmaram se od
dvanaest do dva (jer je tada najveća pripeka), a od dva časa opet se prihvatam
posla. Sve radne časove za poslednja dva dana iskoristio sam da napravim sto.
Tada sam još bio rđav stolar. Ali čemu nevolјa neće naučiti čoveka! Kasnije sampostao majstor od zanata. Nema sumnje, ovakvu umešnost postigao bi i svaki drugi
kad bi se našao u mom položaju.
13. novembar. Kiša je lila, zemlјa i vazduh osetno su se rashladili, pa se lakše
moglo disati. Ali je sve vreme strahovito grmelo i sevale munje, tako da sam se
uplašio da mi se barut ne zapali. Kad je oluja prošla, reših da svu zalihu baruta
dodelim na manje količine i čuvam na raznim mestima kako ne bi sav odjednom
odleteo u vazduh.
14. 15. i 16. novembar. Ovih dana sam pravio sandučiće za barut; u svaki
sandučić trebalo je da stane jedna do dve funte. Danas sam rasporedio sav barut u
sandučiće i zavukao u raseline u brdu, što dalјe jedan od drugog. Juče sam ubio
veliku pticu Ne znam kakva je to ptica, meso joj je bilo ukusno.
17. novembar. Danas sam upravo počeo da kopam pećinu u peščanom bregu
iza šatora da bih što zgodnije smestio svoju imovinu. No za ovaj posao potrebne su
tri stvari: pijuk, ašov i ručna kolica ili korpa kako bih izbacivao iskopanu zemlјu, a
ja od svega toga nisam imao ništa. Rad sam morao obustaviti. Dugo sam mozgao
čime da zamenim ove predmete ili kako da ih načinim. Umesto pijuka pokušao sam
da rukujem gvozdenom ćuskijom: mogla se koristiti, samo je bila mnogo teška. Još
ostaju lopata i kolica. Bez lopate se ne može, nikako, ali ne znam kako da je
načinim ili čime da je zamenim.
18. novembar. U šumi sam pronašao isto drvo (ili iste vrste) koje u Brazilu zovu
„gvozdeno" jer je neobično čvrsto. Na jedvite jade sam prestrugao jedno takvo drvo.
Sekira  mi  se  sasvim  istupila.  Odrubivši  od  stabla  poveći  panj,  jedva  sam  ga
dokotrlјao do skloništa, toliko je bio težak. Reših da načinim od njega lopatu. Drvo
je bilo tako tvrdo da mi je ovaj posao odneo mnogo vremena i truda. Ipak sam
lopatu napravio. Držalјa nije ništa gora nego što se prave kod nas u Engleskoj, a
sama lopata je podbacila. Trebalo bi je okovati gvožđem, ali železa u listovima nisam
imao i zato me lopata nije dugo služila. Uostalom, u prvo vreme sam se dobro
koristio njome za zemlјane radove. Ipak, držim da nijedna lopata na svetu nije
pravlјena sa toliko dovijanja, niti je na nju bilo utrošeno tako mnogo vremena.
Koritance je bilo lakše načiniti nego lopatu. No sve zajedno – koritance, lopata,
i neuspeli pokušaj da napravim kolica s jednim točkom – sve mi je to oduzelo
najmanje četiri dana, ne računajući jutarnje časove kada sam s puškom odlazio u
lov. Uopšte, redak je bio dan kad nisam išao u lov i gotovo se nikad nije desilo da ne
donesem neku divlјač.
23. novembar. Završio sam rad na lopati i koritu. Čim su bile gotove ove stvari,
pregao sam opet da iskopam pećinu. Kopao sam po ceo dan naprežući svu snagu.
Bila mi je potrebna veoma velika prostorija koja bi u isto vreme mogla služiti kao
podrum, slagalište, soba za ostavu, kuhinja i trpezarija.
5. decembar. Tako sam radio punih osamnaest dana i već držao da je moj
posao okončan, kad se danas iznenada odronila zemlјa sa jednog kraja. Mora da
sam suviše proširio pećinu. Lavina je bila tako velika da sam se prepao: da sam se
nešto u tom času zatekao u pećini, po svoj prilici, grobar mi ne bi bio potreban.Ovaj žalosni slučaj zadao mi je mnoge nevolјe: trebaće da izvučem iz pećine svu
zemlјu koja se odronila, a što je najvažnije, moraću podupreti svod, inače nikada
neću biti siguran da se odronjavanje zemlјišta neće ponoviti.
11. decembar. Sa današnjim danom pregoh na posao. Zasad sam postavio dva
direka i na svakom dve daske unakrst.
17. decembar. Konačno sam uglavio oba prva direka i pobio još nekoliko, sve
sa  daskama  odozgo  kao  i  kod  prva  dva.  Sad  se  više  ne  plašim  nikakvog
odronjavanja. Direke sam tako poređao da će služiti i kao pregrade u podrumu. U
ovom poslu prošla mi je puna nedelјa. Otada, pa sve do 20. decembra nameštao
sam police u podrumu, ukucavao eksere u pregrade i izvešao sve stvari koje su se
mogle okačiti.
20. decembar. Preneo sam u pećinu sve stvari i razmestio ih. Sada mi je
gazdinstvo u potpunom redu. Izradio sam još jednu stolicu i prikucao nekoliko
poličica za namirnice – ispalo je nešto kao ormarčić. Ostalo mi je još vrlo malo
dasaka.
24. decembar. Svu noć i ceo dan kiša plјušti kao iz kabla. Ne izlazim iz kuće.
26. decembar. Kiša ne pada. Vreme se razvedrilo, postalo je mnogo svežije.
27. decembar. Pogodio sam iz puške dva jareta; jedno sam ubio, drugo ranio u
nogu, pa nije moglo uteći; uhvatio sam ga i doveo kući na uzici. Kod kuće sam mu
pregledao nogu: bila je prebijena i ja sam je previo.
Napomena. 
Izlečio sam ovo jare: prelomlјena noga je srasla i ono je opet vrlo dobro trčalo.
Ali nije pobeglo od mene; tako sam se dugo bavio njime, da je na mene naviklo i nije
htelo da ode. Pase na mojoj livadi blizu šatora; Gledajući ga, pomišlјam kako bi bilo
lepo  zapatiti  domaće  životinje  i  tako  obezbediti  ishranu  za  one  dane  kad  mi
ponestane metaka i baruta.
28, 29, 30. i 31. decembar. Paklena vrućina bez daška vetra. Izlazim iz kuće u
lov samo pred veče. Najzad sam sredio svoje domaćinstvo.
1. januar 1660 godine. Žega ne popušta; pa ipak sam danas dva puta izlazio u
lov: rano zorom i pred veče. U podne sam se odmarao: pred veče sam se udolјicom
uputio u unutrašnjost ostrva i video mnogo divokoza, ali one su tako plašlјive da im
se ne može prići blizu. Pokušaću da ih lovim pomoću psa.
2. januar. Danas sam poveo psa i nagnao ga na divlјač, ali pokušaj nije uspeo:
čitavo stado se ustremi na psa. Mora da je ovaj vrlo dobro shvatio opasnost koja mu
preti jer je utekao i ni za živu glavu nije hteo da im se približi.
3. januar. Nameran sam da načinim ogradu i oko nje podignem nasip jer se još
plašim neočekivanog neprijatelјskog napada. Potrudiću se da podignem što deblјi i
jači bedem.Na  prethodnim  stranicama  već  sam  opisao  ogradu  i  zato  u  dnevniku
izostavlјam sve što se na nju odnosi.
Uz to sam i dalјe u slobodnim časovima svakodnevno lutao po ostrvu tragajući
za divlјači, naravno, samo ako vreme nije bilo rđavo.
U toku ovih lutanja došao sam do mnogih korisnih otkrića. Na primer, nabasao
sam na posebnu vrstu golubova koji ne viju gnezda na drvetu kao naši divlјi
golubovi, nego u šuplјinama stena tako da je čoveku mnogo lakše da ih lovi.
Jednom  sam  izvadio  mladunčad  iz  gnezda  i  doneo  kući  da  ih  odgajim  i
pripitomim. Mnogo sam se patio oko njih, ali čim su porasli i krila im ojačala,
prhnuli su jedan za drugim. Uostalom, možda se ovako desilo zato što nisam imao
hranu koja im je potrebna. Posle ovog slučaja često sam vadio mladunčad iz gnezda
jer se od njih mogao zgotoviti odličan ručak.
Za ovo vreme mnogo sam napredovao u stolarskom zanatu i umeo rukovati
sekirom i rendetom – ni manje ni više nego kao pravi pravcati stolar.
Međutim, bilo je i takvih predmeta koje mi nikako nije polazilo za rukom da
izradim. Na primer burad. Imao sam, kao što sam već rekao, dva ili tri burenceta sa
broda koja su mi mogla poslužiti za ugled, pa ipak, ma koliko da sam se trudio,
ništa nije ispadalo kako treba, iako sam na to izgubio nekoliko nedelјa. Niti sam
umeo da uglavim dance, niti da spojim duge čvrsto da ne propuštaju vodu. Najzad
sam se okanio ove zamisli.
Veoma mi je teško bilo bez sveće. Događalo se da sam morao leći u postelјu
čim padne mrak (a smrkavalo se oko sedam časova). Često sam se sećao onog
komada voska od koga smo ja i Ksuri pravili sveće za vreme našeg putovanja niz
afričku obalu. Ali voska nisam imao i jedino što sam mogao smisliti, to je da se
koristim lojem divokoza koje sam ubio u lovu. I zaista sam načinio svetilјku sa
kozjim lojem. Čanak sam napravio od gline i dobro ga ispekao na suncu, a za fitilј
upotrebio kučinu od stare uzice. Žižak je škilјio mnogo gore nego voštana sveća. Uz
to je često treperio i gasio se.
Jednom tako, zauzet svim tim poslovima oko uređenja gazdinstva, preturao
sam po svom ognjištu tražeći neku stvar koja mi je bila potrebna i dođe mi do ruku
vrećica ječma; to je bio ječam koji smo na brodu nosili za guske i kokoši. Sve
zrnevlјe preostalo u vreći izgrizli su pacovi; kad sam zavirio, učinilo mi se da je
unutra sama pleva. Kako mi je vreća bila potrebna za barut, izneo sam je u dvorište
i istresao na zemlјu u blizini pećine.
Bilo je to nešto ranije nego što će početi velike kiše o kojima sam već govorio.
Odavno sam smeo s uma taj slučaj, pa se čak nisam sećao ni mesta gde sam vreću
istresao.
Ali, eto, prošao je nepun mesec dana kad opazih pod bregom kraj same pećine
nekoliko zelenih tek izniklih stablјika. U početku sam mislio da je to nekakva
domaća  travčica  koju  ranije  nisam  zapazio.  Ali  prođe  još  nekoliko  dana  i  sa
čuđenjem ugledam da su zelene stablјike klasale (nije ih bilo desetak-dvadesetak) iuskoro se pokazalo da je to klas običnog ječma kakav raste kod nas u Engleskoj. Ne
mogu iskazati koliko me je uzbudilo ovo otkriće. Govorio sam sam sebi: „Dogodilo se
čudo: ječam je nikao sam bez semena da bi me održao u životu u ovoj užasnoj
pustinji.“
Ova misao me je ganula i zaplakah od milјa. Srećan sam bio što se ovo očito
čudo dogodilo mene radi. I čudo se nije svršilo na ovome: uskoro su se između
ječma pomolile stablјike druge bilјke, i to pirinča; lako sam ih raspoznao jer sam,
živeći u Africi, često viđao pirinač na polјima.
Ne samo da sam bio uveren da mi je ovaj pirinač i ječam poslao sam bog koji se
brine o mojoj ishrani nego nisam sumnjao ni u to da je na ostrvu sačuvano radi
mene još mnogo ovakvog klasja. Pretražio sam svaki kutak, zavirujući pod svaku
humku, pod svaki brežulјak, ali nigde nisam našao ni pirinča ni ječma. Tek tada
sam se setio vreće sa hranom za živinu koju sam bio istresao na zemlјu pokraj svoje
pećine.
Čudo se razjasnilo vrlo prosto!
Možete zamisliti kako sam brižlјivo skuplјao klasje kad je dozrelo (bilo je to
krajem jula). Pokupio sam sa zemlјe sve do jednog jedinog zrna i sklonio na suvo,
sigurno mesto. Sav ovogodišnji prinos rešio sam da ostavim za seme: nadao sam se
da ću vremenom nakupiti toliku rezervu ječma da će ga biti i za seme i za hleb.
Ali sam tek četvrte godine mogao odvojiti jedan deo zrnevlјa za hranu, pa i to
samo neznatnu količinu. Stvar je u tome što mi je propala sva letina od prve setve:
nisam kako valјa procenio vreme, posejao sam baš pred sušu i dobar deo semena
nije nikao. Ali o ovome ću ispričati u svoje vreme.
Osim ječma niklo mi je, kao što sam već rekao, oko dvadeset do trideset
stablјika pirinča. I pirinač sam brižlјivo skupio ostavivši svu prvu žetvu za seme.
Kad se posle nakupilo dosta pirinča, mesio sam od njega, ali ne hleb (nisam imao u
čemu peći testo), već lepinje koje su zamenjivale hleb. Uostalom, već posle nekog
vremena smislio sam kako da pečem prvi hleb.
No da se vratim svom dnevniku,
14.  april.  Ograda  je  bila  potpuno  dovršena  i  sa  spolјašnje  strane  nasuta
zemlјom. Ulaz sam potpuno zazidao, rešen da radi svake sigurnosti ulazim i izlazim
pomoću pokretnih lestvica kako se spolјa niko ne bi mogao dosetiti da se iza ograde
krije lјudsko sklonište.
16. april. Dovršio sam lestvice; kad god pređem preko zida, uvek dižem lestvice
za sobom. Sada sam sa svih strana ograđen. U mom utvrđenju dosta je prostrano i
unutra se može prodreti samo preko zida.
Međutim, već sutradan, pošto sam konačno zatvorio ogradu, desio se jedan
slučaj koji me je strašno uplašio; malo je trebalo da se sav moj rad pretvori u prah i
pepeo, a i ja sam jedva ostao živ.Evo kako je bilo.
Poslovao sam nešto u dvorištu iza šatora na samom ulazu u pećinu, kad se
odjednom sruči zemlјa sa tavanice pećine baš iznad moje glave, i prednji direci, koje
sam stavio da poduprem svod, prelomiše se uz strašan tresak.
Prepao sam se grdno, ali nisam shvatio šta se zbilo. Držao sam da se svod
srušio zbog trošnosti terena kao što se to i ranije dešavalo.
„Ostanem li ovde, unutar ograde, – pomislih – zasuće me ovo odronjavanje.
Treba bežati odavde da se brdo ne sruši na mene!“ Dočepam se lestvica i prebacim
se preko zida.
Ali ne  stigoh da siđem, kad  mi postade  jasno da je  ovog puta zemlјotres
prouzrokovao odronjavanje. Zemlјa mi se gibala pod nogama i u toku nekoliko
minuta nastupila su tri tako snažna potresa da bi se najtvrđa zgrada rasula u prah.
Opazio sam kako se od stene kraj mora odronio vrh i survao sa takvom lomlјavom
kakvu u životu još nisam čuo. More je strašno besnelo i penilo se. Izgleda, podvodni
potresi u moru bili su još jači nego na ostrvu.
Nikad ranije nisam slušao o tome, pa sam sada bio zaprepašćen i uznemiren.
Od gibanja zemlјe  dobio sam morsku bolest. Počeh povraćati. Činilo mi se da
umirem.
Tutnjava stene koja se srušila trgla me je iz obamrlosti. Svest mi se vratila i u
glavi mi sinu strašna misao: šta će biti sa mnom ako se brdo sruči na moj šator i
zauvek mi zatrpa stvari i namirnice – sve, bez čega mi ovde nema života? I srce mi
opet zasta u grudima.
Posle trećeg potresa nastupilo je zatišje. Počeh da dolazim k sebi i osetih se
bodriji, pa ipak nisam smeo da se vratim kući. Dugo sam još sedeo na zemlјi
duboko pogružen i nisam znao na šta da se odlučim, šta da preduzmem.
Međutim, po nebu su se navukli oblaci i smračilo se kao pred kišu. Pirnuo je
vetrić, u početku slab, gotovo neosetan, a onda sve jači i jači i posle pola časa
naleteo je uragan. More se zapenušilo i uzavrelo i uz besnu riku stalo udarati o
obale. Oluja je čupala drveće iz korena. Ovo je potrajalo oko tri časa. Nikad nisam
video tako besnu buru. Zatim je oluja počela polako da se stišava. Posle dva časa
zavladala je mrtva tišina i u isti mah linula je obilna kiša.
Ceo  idući  dan,  18.  aprila,  presedeo  sam  u  kući,  jer  je  kiša  padala  bez
prestanka. Smirio sam se malo i počeo trezveno da prosuđujem o svom položaju.
Ovako sam razmišlјao: da i dalјe živim u pećini, ne mogu, veoma je opasno; ako se
na ostrvu dešavaju zemlјotresi, pre ili posle, brdo će se neminovno survati i ja ću
biti živ zatrpan. Valјa, dakle, preneti šator negde na čistinu, a da bih se obezbedio
od napada divlјaka ili zveri, moraću ponovo graditi visok zid.
Iduća dva dana, od jutra do večeri, tražio sam novo mesto za boravište.Uskoro mi bi jasno da će mi za preselјenje trebati mnogo vremena i da ću
zasad ipak morati da se
pomirim sa ovom opasnošću, jer je još opasnije živeti na prostoru koji nije
ograđen. Ipak sam nameravao da se, ne gubeći ni časka, prihvatim posla oko
podizanja ograde na novome mestu, kako bih docnije, kad je dovršim, preneo svoj
šator. Najzad sam odlučio da pregnem na posao.
Od 22. do 27. aprila. Celo jutro sam razmišlјao kako da ostvarim svoj plan.
Najveća teškoća bila je u nedostatku alata. Imao sam tri velike sekire i mnogo malih
(nosili smo ih radi razmene prilikom trgovine sa crncima) – ali su sve već davno
postale škrbave i tupe jer sam neprestano morao da sečem tvrdo čvornovato drveće.
Doduše, imao sam tocilo, ali jedan čovek sam nije mogao rukovati ovim tocilom,
pošto je trebalo da neko okreće kamen. Mislim da nijedan državnik, razmišlјajući o
važnom političkom pitanju, nije trošio toliko umne energije, koliko sam ja utrošio
razmišlјajući o velikom zadatku: kako okretati tocilo bez učešća ruku. Na kraju,
izmajstorisao  sam  takav  točak  koji  se  pokretao  nogom  pomoću  kaiša  i  obrtao
kamen tocila ostavlјajući obe ruke slobodne. Oko ovih uređaja prošla mi je cela
nedelјa.
Napomena. Nikad dotle nisam video tocilo koje se pokreće nogom, a ako sam i
video, nisam uočio kako je načinjeno. Kasnije sam se osvedočio da su takva tocila
veoma česta u Engleskoj, jedino što je tamo kamen za brušenje manji nego što je
moj; ovaj je bio vrlo veliki i težak.
28. i 29. april. I danas i juče ceo dan oštrim alat; moja naprava za obrtanje
brusačkog kamena radi odlično.
30. april. Danas sam zapazio da mi je ostalo vrlo malo dvopeka. Treba zavesti
strogu štednju. Prebrojao sam sve vreće i rešio da ne pojedem više  od jednog
dvopeka na dan. Žalosno je to, ali se tu ništa ne može.GLAVA DEVETA
ROBINSON DOVLAČI STVARI SA BRODA KOJI JE PRETRPEO BRODOLOM –
BOLEST I TUGA
Jutros sam za vreme oseke opazio na obali nekakav povelik predmet, izdaleka
nalik na bure. Odoh da pogledam i pokazalo se da je to doista bure.
I tu su ležale razbacane olupine broda. Biće da je bura sve to izbacila na obalu.
Pogledam onamo gde je štrčao kostur lađe i učini mi se da on viri iz vode više nego
obično.
U buretu je bilo baruta koji je voda upropastila; skroz je bio pokvašen i sav se
skoreo.  Ipak  sam  bure  otkotrlјao  naviše  da  ga  more  ne  odnese,  a  ja  sam  se
plićakom, sa koga se voda povukla, uputio prema kosturu broda da pogledam neće
li se tamo naći još nešto što bi mi bilo od koristi.
Prešavši izvesno rastojanje, zapazio sam da se položaj broda nekako čudnovato
promenio. Već odavno se njegova krma potpuno odvojila, a sada je bila odbačena u
stranu i talasi su je razbili u paramparčad. Pramac broda. koji se ranije gotovo zario
u pesak, podigao se bar za šesto stopa. Sem toga, zadnji deo je bio zatrpan peskom
i od palube u pravcu obale obrazovao se peščani nanos tako da sam sada mogao
prići uza samu lađu. Ranije je na četvrt milјe do nje počinjala voda i, kao što se
čitalac seća, morao sam da plivam. Dugo nisam mogao da razumem kako je to brod
promenio položaj, ali posle sam se dosetio da se ovo dogodilo usled zemlјotresa.
Zemlјotres je  tako razbio i raskomadao brod  da su vetar i morska struja
svakodnevno izbacivali na obalu razne predmete koje je voda izvlačila iz provalјene
utrobe broda.
Događaj sa brodom obuzeo je sve  moje misli. Čak sam smetnuo s uma i
nameru da se preselim na novo mesto. Sutradan sam sve vreme smišlјao kako da
prodrem u unutrašnjost prostorije na lađi. Zadatak nije bio lak jer su sve stvari bile
zatrpane peskom. Ali ovo me nije pomelo: već sam navikao da ne ustuknem pred
teškoćama i da ni zbog čega ne očajavam. Stao sam da odvlačim sa broda deo po
deo jer sam vrlo dobro znao da u mom položaju svaka sitnica može biti od koristi.
3. maj. Poneo sam testeru i pokušao da prestružem glavne delove na krmi, ali
sam posao morao prekinuti jer je počela plima.
4. maj. Pecao sam ribu, ali bez uspeha: na udicu se stalno hvatala neka riba
koja nije bila za jelo. Dojadilo mi je već i htedoh da odem, ali kad sam poslednji put
bacio udicu, upecam malog delfina. Ovo me je mnogo obradovalo. Udica je bila moja
rukotvorina: kanap za udicu načinio sam od kučine staroga konopca, a udicu od
žice. Ponekad bi se, međutim, na moju udicu hvatalo toliko ribe da sam se mogao
sit najesti. Jeo sam sušenu ribu, a sušio sam je na suncu.5. maj. Radio sam na brodu. Prestrugao sam poprečnu gredu koja drži palubu,
odvalio sa palube tri dugačke borove daske, uvezao ih jednu uz drugu i, sačekavši
plimu, krenuo prema obali.
24. maj. Još radim na brodu. Mnoge stvari u utrobi broda bile su nabacane
jedna preko druge: sada sam ih razmakao ćuskijom i već s prvom plimom isplovilo
je na površinu nekoliko buradi i dva mornarska sanduka. Na žalost, more ih je
odnelo jer je vetar duvao s obale. A danas je vetar promenio pravac i talasi su
izbacili na obalu veliko bure s ostacima brazilske svinjetine koja nije bila za jelo jer
je u bure prodrla slana voda i pesak.
16. jun. Na obali sam našao veliku kornjaču. Ovde ranije nikada nisam video
kornjače.
17. jun. Kornjaču sam ispekao na žeravici. Našao sam u njoj oko šezdeset jaja.
Nikad u životu, čini mi se, nisam jeo tako ukusno meso! Nije ni čudo: do današnjeg
dana moja mesnata hrana na ostrvu sastojala se jedino od mesa divokoze i ptica.
18. jun. Od jutra do večeri lije kiša i ne izlazim iz kuće. Ceo dan osećam jezu, a
koliko mi je poznato, u ovdašnjim predelima kiše nisu hladne.
19. jun. Nikako mi nije dobro: cvokoćem od hladnoće kao usred zime.
20. jun. Svu noć nisam oka sklopio, glavobolјa i groznica.
21. jun. Osećam se vrlo rđavo! Plašim se da se ne razbolim i ne malakšem; šta
će onda biti sa mnom?
22. jun. Danas kao da mi je nešto bolјe, ali ne znam hoće li to potrajati.
24. jun. Mnogo mi je bolјe.
25. jun. Jaka groznica; sedam časova sam čas drhtao od hladnoće, čas me
obuzimala vrelina. Završilo se tako što sam se preznojio i ostao u polusvesnom
stanju.
26. jun. Lakše mi je. Pošto sam potrošio svu zalihu mesa, morao sam poći u
lov mada sam osećao tešku iznurenost. Ubio sam divokozu, na jedvite jade dovukao
je do kuće, ispekao malo mesa na žaru i založio se. Baš sam želeo da skuvam
čorbu, ali nisam imao ni šerpe ni lonca.
27. jun. Opet groznica, tako jaka da sam ceo dan preležao bez jela i vode.
Umirao sam od žeđi, ali nisam mogao ustati i otići po vodu.
28. jun. Noćas me je morila žeđ, ali ni u šatoru ni u pećini nije bilo ni kapi
vode, te sam morao da trpim do zore. Spremio sam sebi lek: mešavinu duvana i
ruma. Popio sam ga i zgadilo mi se. Ipak mi je nešto laknulo.
30. jun. Celog dana osećao sam se zdrav. Nisam imao jezu. Izišao sam sa
puškom,  ali  ne  dugo;  plašio  sam  se  da  preduzmem  dužu  šetnju.  Ručao  samkornjačina jaja, koja sam s apetitom pojeo. Uveče sam opet uzeo isti lek koji mi je
juče pomogao.
Međutim, sutradan, 1. jula, ponovo mi je bilo zlo: opet me je tresla groznica,
samo ovoga puta slabije nego pre.
Od 3. jula groznica mi se nije vraćala. Ali sam se sasvim oporavio tek posle
dve-tri nedelјe.
Bio sam duboko uveren da pre mene lјudska noga nikad nije kročila na ovu
pustu obalu i stoga sam već odavno izgubio svaku nadu da ću se spasti.
Sad kad je moje sklonište bilo opasano jakom ogradom nameravao sam da
brižlјivo, pretražim ostrvo kako bih ispitao ima li na njemu novih životinja i bilјaka
što bi mi moglo koristiti.
Od 15. jula počeo sam izviđanje. Najpre sam krenuo ka onom majušnom zalivu
gde sam pristajao sa svojim splavom. U zaliv je uticao potok. Prevalivši oko dve
milјe uzvodno, uverio sam' se da plima ovamo ne doseže jer je od ovog mesta pa
naviše voda bila slatka, bistra i čista. Potok je mestimice presušio budući da u ovo
godišnje doba ovde vlada period suša.
Obale potoka behu niske: potok je tekao kroz divne livade. Odasvud se zelenela
gusta i visoka trava, a dalјe, tamo gde se udolјica postepeno dizala prema bregu, u
izobilјu je uspevao duvan. Voda nije plavila ovo izdignuto mesto i zato je duvan ovde
bujao kao raskošno rastinje. Raslo je tu i drugo bilјe kakvo nikad ranije nisam
video; verovatno bih mogao iz njega izvući neku korist kad bih poznavao njegove
osobine.
Tragao sam za kasavom, od čijeg korenja Indijanci iz žarkih predela mese hleb,
ali je nisam našao. Video sam samo divne primere aloja i šećerne trske, ali nisam
znao može  li se od aloja pripremiti kakvo jelo, a šećerna trska nije valјala za
dobijanje šećera jer je rasla divlјa.
I sutradan, 16-og, opet sam obišao ova mesta i krenuo malo dalјe, tamo gde su
se svršavale livade. Tu sam našao mnogo raznog voća. Najviše je bilo dinja, a oko
stabala drveća uvijala se vinova loza i nad glavom su se nadnosili raskošni zreli
grozdovi. Ovo otkriće me je i začudilo i obradovalo. Ali se u pravi čas setih da je u
Berberiji, dok sam tamo živeo, umrlo od dizenterije nekoliko Engleza-robova koji su
se prejeli grožđa; zato sam ga samo okusio i više nisam jeo. Uostalom, rešio sam da
upotrebim grožđe drukčije: da ga na suncu osušim i upotreblјavam kao suvo grožđe
koje je već samim tim dobro što se može ostaviti; suvo grožđe je vrlo ukusno, a što
je važno, nije štetno po zdravlјe.
Toga dana se nisam vratio kući na spavanje. Zaželeh da ostanem u šumi.
Plašeći se da me preko noći ne napadne kakva divlјa zver, uspentrao sam se na
drvo kao onoga dana kad sam se prvi put našao na ostrvu i prespavao tako svu
noć.Dobro sam spavao, a zorom pođoh dalјe na put. Prevalio sam još jedno četiri
milјe u istom pravcu prema severu. Sve vreme sam išao dolinom između dva venca
brežulјaka. Dolina je bila divna. Sve je u njoj odzvanjalo, cvetalo i mirisalo. Činilo
mi se kao da sam u bašti koju je odnegovala čovečja ruka. Svaki žbun, svaka
mladica,  svaki  cvetić  su  odeveni  u  divnu  prolećnu  odeću.  Kokosove  palme,
narandžino i limunovo drvo rasli su ovde u izobilјu, ali divlјe, i tek bi se na po
nekom našao plod. Nabrao sam zelenih limunova i pio vodu sa limunovim sokom.
Ovaj me je napitak veoma osvežavao i bio mi koristan po zdravlјe.
Tek posle tri dana prispeo sam kući (odsad ću ovako zvati svoj šator i pećinu) i
ushićen sećao se divne doline koju sam pronašao, živo zamišlјajući njen živopisni
položaj, njene gajeve bogate voćkama, mislio o tome kako je dobro zaštićena od
vetra, koliko je u njoj blagodetne izvorske vode, i došao do zaklјučka da nisam baš
najsrećnije izabrao kraj gde sam podigao dom: to je bilo jedno od najgorih mesta na
celom ostrvu. A kad sam ovako zaklјučio, naravno, počeo sam sanjariti kako da se
preselim tamo, u tu cvetnu dolinu gde je toliko obilјe voća. Moraću pronaći u toj
udolјici podesno mesto i ograditi ga od napada divlјih životinja.
Dugo me je uzbuđivala ova misao; mamilo me  je sveže zelenilo prekrasne
doline. Sanjarije o preselјenju pružile su mi veliku radost. Ali kad sam svestrano
pretresao ovaj plan, kad sam uzeo u obzir da iz svog šatora uvek imam pred očima
more pa, prema tome, gajim bar trunčicu nade da će se u mojoj sudbini desiti
srećan preokret – zaklјučio sam da se nipošto ne treba seliti u dolinu koju sa svih
strana zatvaraju bregovi. Zao udes, koji me je bacio na ovo ostrvo, mogao bi doneti
ovamo i drugog takvog jadnika, i ma ko bio taj srećni čovek, radovao bih mu se kao
najbolјem prijatelјu. Dabome, nije bilo mnogo nade da će se desiti takva slučajnost,
ali zavući se među brda i šume, u unutrašnjost ostrva, daleko od mora, značilo je
zanavek se zatvoriti u ovu tamnicu i do smrti zaboraviti sve snove o slobodi.
A, međutim, tako sam zavoleo svoju dolinu da sam u njoj proveo gotovo ceo
kraj jula i sagradio tamo drugo sklonište. Digao sam u Dolini kolibu, opasao je
čvrsto  zbijenom  dvostrukom  ogradom  od  kolјa  visine  iznad  čovekove  glave,  a
razmak između kolјa prepleo prućem, pa sam ulazio u dvorište i izlazio napolјe
pomoću pokretnih lestvica kao i u starom stanu. Tako se ni ovde nisam morao
plašiti divlјih zveri. Toliko mi se svidelo ovo novo mesto da sam povremeno boravio
tu po nekoliko dana i noći; dve ili tri noći uzastopce noćivao sam u kolibi i tu sam
disao mnogo slobodnije.
Na obali mora imam sada dom, a u šumi letnjikovac“, govorio sam sam sebi.
Radovi oko podizanja ovog „letnjikovca" zauzeli su mi sve vreme do početka avgusta.
3.  avgusta  sam  opazio  da  se  grožđe  koje  sam  izvešao  potpuno  osušilo  i
preobratilo u izvanredno suvo grožđe. Smesta ga stanem skidati sa drveća. Trebalo
je hitati, inače bi ga kiša uništila i ostao bih bez cele zimnice, a zimnica mi je bila
bogata najmanje dve stotine veoma krupnih grozdova. Samo što sam skinuo s
drveta poslednji grozd, nadviše se tamni oblaci i udari strahovita kiša. Padala je
neprekidno dva meseca: od 14. avgusta do polovine oktobra. Pokatkad je to bio
istinski potop i tada nisam mogao izići iz pećine po nekoliko dana.Za to vreme sudbina mi je pružila prijatno iznenađenje: u mojoj porodici našla
se prinova. Jedna od mojih mačaka odavno je odbegla od kuće i negde se izgubila;
verovao sam da je uginula i žao mi je beše, kad iznenada krajem avgusta ona se
vrati kući i dovede tri mačeta.
Od 14. do 26. avgusta kiša je stalno padala i gotovo nisam izlazio iz kuće jer
sam se posle bolesti čuvao kiše, bojeći se nazeba. Ali dok sam čamio u pećini
iščekujući lepo vreme, zalihe namirnica behu već pri kraju tako da sam se čak dva
puta odvažio da iziđem u lov. Prvi put sam ulovio divokozu, a drugi put, 26-og,
ulovio ogromnu kornjaču od koje sam zgotovio ceo ručak. Uopšte, u to vreme moj
jelovnik je išao ovim redom: za doručak suva grožđa, za ručak parče kozjeg ili
kornjačinog mesa pečenog na žaru, jer nisam imao u čemu da pržim ili kuvam, za
večeru dva do tri kornjačina jajeta.
Za  vreme  svih  dvanaest  dana,  dok  sam  se  od  kiše  sklanjao  u  pećini,
svakodnevno sam se po dva-tri časa bavio kopanjem, pošto sam već ranije odlučio
da proširim podrum. Kopao sam i kopao sve u istom pravcu i najzad sam izbio
napolјe iza ograde. Sada sam imao hodnik koji je vodio napolјe; udesio sam ovde
tajna vrata na koja sam mogao slobodno izlaziti i ulaziti ne pribegavajući pokretnim
lestvicama. Naravno, ovo je bilo zgodno, ali više nije bilo tako sigurno kao ranije: pre
je moja skrivnica bila ograđena sa svih strana i mogao sam spavati ne strahujući od
neprijatelјa; a sada nije  teško da se  prodre  u pećinu: pristup do mene  bio je
slobodan! Ne razumem samo kako tada nisam shvatio da se nemam čega bojati,
budući da za sve  vreme nisam sreo ovde  na ostrvu nijednu životinju veću od
divokoze.
30.  septembar.  Danas  je  tužna  godišnjica  otkako  sam  dospeo  na  ostrvo.
Prebrojao sam zareze na direku i izašlo je da ovde živim tačno trista šezdeset pet
dana. Hoću li ikad biti te sreće da se iz ove tamnice iščupam na slobodu!
Nedavno sam opazio da imam vrlo malo mastila. Moraću ga trošiti štedlјivije:
dosad sam vodio beleške svakodnevno i unosio i najmanju sitnicu, a sad ću beležiti
samo značajnije događaje iz svoga života.
Za to vreme sam uspeo da uočim da se ovde kišni periodi savršeno tačno
smenjuju sa sušnim i tako sam se mogao blagovremeno pripremiti i za kišu i za
sušu.
Ali sam svoje iskustvo stekao po skupu cenu. 0 tome neka posvedoči i slučaj
koji mi se desio u to vreme. Odmah posle kiša, kada je sunce prešlo na Južnu
poluloptu, zaklјučih da je nastalo najpogodnije vreme da se zaseju one oskudne
zalihe pirinča i ječma o kojima je već bilo govora. Posejao sam i nestrplјivo čekao
rod. Ali dođoše sušni meseci, u zemlјi nije ostalo ni kapi vlage i nijedno zrno nije
niklo. Sreća što sam odvajao na stranu po šaku pirinča i ječma. Baš sam ovako
mislio: „Bolјe da ne bacim sve seme, jer još nisam proučio ovdašnju klimu i ne
znam tačno kad treba sejati, a kada sabirati rod.“ Hvalio sam sebe zbog ovakve
opreznosti pošto sam bio uveren da mi je čitav usev propao od suše. Ali je grdno
bilo moje iznenađenje kada je posle nekoliko meseci – samo što su počele kiše –
niklo sve zrnevlјe kao da sam ga tek posejao.Dok mi je žito raslo i zrelo, učinio sam otkriće koje mi je potom donelo veliku
korist.
Čim su prestale kiše i vreme se ustalilo, otprilike u novembru, pođem na izlet u
svoj šumski letnjikovac. Nisam odlazio onamo nekoliko meseci i sa radošću sam se
osvedočio da je sve ostalo po starom i izgledalo onako kao što je bilo dok sam ja
tamo boravio. Izmenila se samo ograda koja je opasivala moju kolibu. Ona se
sastojala, kao što znate, iz dva reda kolјa. Ograda je ostala čitava, ali je ono kolјe za
koje sam uzimao mladice meni nepoznate vrste i koje su rasle tu nadomak, pustilo
dugačke izdanke, upravo onako kao što ih pušta žalosna vrba ako joj potkrešete
krošnju.  Veoma  sam  se  iznenadio  kad  sam  ugledao  ove  mlade  grane  i  bi  mi
neobično milo što je moja ograda sva u zelenilu. Potkresao sam svaku mladicu kako
bi koliko-toliko izgledale podjednako i one su se divno razgranale.
Mada je kružna površina zemlјišta oko moga letnjikovca merila oko dvadeset
jardi u prečniku, drveće ju je (ovako sam smeo sada nazivati moje kolјe) uskoro
natkrilo svojim granjem i bacalo tako debeo hlad da sam se u njega mogao skloniti
od sunca u svako doba dana. Stoga odlučim da nasečem još nekoliko desetina
takvih kočeva i da ih pobijem u luku duž čitave ograde svog starog doma Tako sam i
učinio. Pobo sam ih u zemlјu u ,dva niza na osam jardi od zida. Primili su se i ubrzo
se obrazovala živa ograda koja me je u početku štitila od pripeke. a docnije mi je
poslužila i u druge, mnogo važnije svrhe.GLAVA DESETA
ROBINSON ISTRLŽUJE SVOJE OSTRVO
Često sam pokušavao da ispletem korpu, ali je pruće, koje sam uspevao da
nađem, bilo tako kratko da mi ništa nije išlo od ruke.
Kao dete sam uživao da odlazim jednom korparu u našem gradu i da ga
posmatram kako radi. I sada mi je to dobrodošlo. Deca su proniclјiva i vole da
pomažu odraslima. Pomno posmatrajući korparev rad, ubrzo sam uočio kako se
pletu korpe i u granicama svojih mogućnosti pomagao svome prijatelјu u radu.
Polako  sam  naučio  da  pletem  korpe  baš  kao  i  on.  Samo  sada  nisam  imao
materijala. Najzad mi sinu misao: neće li valјati za ovaj posao grane onog drveća od
kojeg sam napravio ogradu? Pa te grane mora da su savitlјive i gipke kao u naše
vrbe ili ive. I reših da pokušam.
Sutradan sam otišao do letnjikovca, odsekao nekoliko grana birajući najtanje i
uverio se da su one pogodne za pletenje korpi da ne može bolјe biti. Idući put sam
došao sa sekirom da odjednom nakrešem što više grana. Nisam morao dugo da
tragam jer je drveće ove vrste raslo ovde u velikom broju. Nasečeno pruće prebacio
sam i sklonio u dvorište kolibe.
Kad je nastao period kiša, seo sam da radim i opleo mnogo korpi. One su mi
služile  za mnoge  potrebe: iznosio  sam  u njima  zemlјu,  držao  razne  stvari  itd.
Doduše, korpe su mi izlazile nekako nezgrapne, nisam im umeo dati lep oblik, ali su
u svakom slučaju dobro služile svojoj nameni, a meni je to jedino i bilo potrebno.
Otada sam se često morao baviti pletenjem korpi: stare su se lomile ili bi
dotrajale, pa su bile potrebne nove. Izrađivao sam korpe od svake ruke, i velike i
male, ali sam se uglavnom snabdeo dubokim i jakim korpama za čuvanje žitarica;
hteo sam da mi služe umesto vreća. Istina, zasad sam imao malo žitarica, ali sam
nameravao da ih prikuplјam tokom sledećih godina.
Već sam pomenuo kako sam mnogo želeo da obiđem celo ostrvo i nekoliko puta
sam dolazio do potoka n još više uzvodno do onog mesta gde sam sagradio kolibu.
Odatle se moglo slobodno preći na suprotnu obalu ostrva koju još nisam video.
Dohvatim pušku, sekiru, veću količinu baruta, sačme i kuršuma, za svaki slučaj
ponesem dva dvopeka i veliku evenku suvog grožđa, pa put pod noge. Za mnom je
kao uvek trčkao pas.
Kada sam stigao do kolibe, ne zaustavlјajući se pođem dalјe prema zapadu I
neočekivano, posle pola časa hodanja, ugledah pred sobom morsku pučinu, a na
pučini za divno čudo krajičak zemlјe.
Bio je vedar i sunčan dan i dobro sam raspoznavao zemlјu, samo nisam mogao
odrediti je li to kopno ili, ostrvo. Visoravan se prostirala sa zapada na jug i bila je
vrlo daleko od mog ostrva – računam četrdeset milјa, ako ne više.Pojma nisam imao koja je to zemlјa. Jedno sam pouzdano znao: to je van svake
sumnje deo Južne Amerike koji verovatno leži blizu španskog poseda. Sasvim je
mogućno da tamo žive urođenici lјudožderi i, da sam tamo dospeo, moj položaj bi
bio gori nego sada.
Ova pomisao je izazvala u meni najživlјu radost. Dakle, uzalud sam kleo svoju
sudbinu. Ona je mogla biti mnogo žalosnija. Nije trebalo da se mučim jalovim
žalopojkama i tome zašto me je bura izbacila baš ovde, a ne na neko drugo mesto.
Prema tome treba da sam zahvalan sudbini što je bila prema meni tako milostiva.
Razmišlјajući  ovako, išao sam  lagano dalјe  i pri  tome  sam se  na svakom
koraku mogao osvedočiti da je ovaj deo ostrva mnogo privlačniji od onog gde sam
podigao svoj prvi dom. Svuda su unaokolo bile zelene livade, nagizdane divnim
cvećem, prekrasni gajevi i ptice koje su zvonko pevale.
Zapazio sam da se ovde jate papagaji i poželeh da jednog ulovim: verovao sam
da ću ga pripitomiti i naučiti da govori.. Posle nekoliko uzaludnih pokušaja uspeo
sam da uhvatim mladog papagaja. Štapom sam ga ošinuo po krilu i on nije mogao
da uzleti. Ostao je ošamućen od udarca, ali sam ga povratio i odneo kući. Posle sam
ga naučio da me zove po imenu.
Kad sam izbio na morsku obalu, još jednom sam se osvedočio da me je udes
bacio u najgori kraj na ostrvu.
Sva obala ovde bila je prosto zasejana kornjačama, a tamo gde sam živeo za
godinu i po dana našao sam samo tri. Ovde je bilo bezbroj ptica svih vrsta. Bilo je i
takvih koje nikad nisam video. Meso nekih ptica bilo je vrlo ukusno, mada nisam
znao kako se zovu. Od onih koje sam poznavao, pingvini su bili najbolјi.
Dakle, podvlačim još jednom: ova je obala u svakom pogledu bila privlačnija od
moje. A međutim, nisam nimalo želeo da se ovde naselim. Proživevši u svome šatoru
bezmalo dve godine, srodio sam se sa onom okolinom; a ovde sam se osećao kao
došlјak, gost, bilo mi je nekako nelagodno i čeznuo sam za kućom.
Izbivši na obalu, okrenuo sam se na istok i prevalio obalom oko dvanaest milјa.
Tu sam pobo u zemlјu visoku motku da obeležim mesto, pošto sam nameravao da
idući put dođem sa suprotne strane; i uputih se natrag.
Hteo sam da se vratim drugim putem.
„Ostrvo  nije  veliko  –  razmišlјao  sam  –  pa  na  njemu  ne  mogu  zalutati.  U
krajnjem slučaju ispeću se na čuku, pogledaću i videti gde je moj stari dom.“
Međutim, grdno sam pogrešio. Odmakavši se od obale dve-tri milјe, neosetno
sam se spustio u široku dolinu koju su tako čvrsto opasivali bregovi obrasli gustom
šumom,  da nije  bilo nikakve  mogućnosti da odredim  gde  sam. Mogao sam  se
upravlјati prema suncu, ali je onda trebalo tačno znati gde je sunce u ovo doba
dana.Najgore je bilo što je ova tri ili četiri dana dok sam tumarao dolinom vreme bilo
tmurno i sunce se nikako nije pomalјalo. Na kraju sam opet morao da izbijem na
morsku obalu, na ono mesto gde se dizala moja motka.
Odatle sam se vratio kući starim putem. Išao sam lagano i često sedeo da
otpočinem jer je bila velika pripeka, a ja sam morao nositi mnogo teških stvari –
pušku, metke i sekiru.GLAVA JEDANAESTA
ROBINSON SE VRAĆA U PEĆINU - NјEGOVI POLjSKI RADOVI
Za vreme ovog puta moj pas je pojurio za jednim jaretom i kidisao na njega. Ali
nije stigao da ga razdere: pritrčao sam i oteo ga. Mnogo sam želeo da ga povedem sa
sobom; priželјkivao sam da nekako steknem par jarića kako bih zapatio stado i
obezbedio meso za one dane kada utrošim sav barut.
Načinio sam za jare omču i poveo ga na uzici; uzicu sam opleo od kučine starih
konopaca i uvek sam je držao u džepu. Jare se opiralo, ali je nekako išlo. Stigavši
do letnjikovca, ostavio sam ga privremeno u dvorištu a sam nastavio put. Jedva
sam čekao da se što pre nađem kod kuće jer sam putovao više od mesec dana.
Ne mogu iskazati sa kakvim sam se zadovolјstvom vratio pod krov svoga starog
doma i ponovo se opružio u lјulјašci. Ova kratka skitanja po ostrvu, kada nisam
imao gde da sklonim glavu, tako su me iznurila da mi se vlastita kuća (kako sam
sada zvao svoje boravište) činila izvanredno prijatnom.
Nedelјu dana sam se odmarao i sladio se domaćom hranom. Veći deo vremena
bio sam zauzet važnim poslom: pravio sam kavez za Pola, koji se odmah pripitomio i
neobično privezao za me.
Onda se setim jadnog jareta koje je ostalo zaroblјeno u letnjikovcu. ,,Po svoj
prilici – mislio sam – ono je već popaslo svu travu i popilo svu vodu što sam mu
ostavio, i sada gladuje.“ Morao sam otići po njega. Stigavši na imanje, zatekao sam
ga tamo gde sam ga i ostavio. Uostalom, ono nije ni moglo umaći. Lipsavalo je od
gladi. Nakresao sam granja s najbližeg drveća i bacio mu preko ograde.
Kad je pobrstilo, zavežem mu uzicu oko vrata i htedoh da ga povedem kao
ranije, ali ga je glad tako pripitomila, da uzica nije bila potrebna: samo je potrčalo
za mnom kao psetance.
Putem sam ga češće hranio i, zahvalјujući tome, postalo je umilјato, poslušno i
krotko kao i ostali žitelјi moga doma. Tako se privezalo uza me da se nije odmicalo
ni za korak.
Dođe i decembar, kad je trebalo da nikne ječam i pirinač. Komadić zemlјe koji
sam obradio beše malen, budući da je – kao što sam već kazao – suša spržila sav
prošlogodišnji usev i nije mi ostalo više od osmine bušela od jedne i od druge vrste
žitarica.
Ovoga puta je žetva obećavala da će biti izvrsna, ali se odjednom pokazalo da
mi ponovo preti opasnost da izgubim svu letinu jer su moju njivu počele pustošiti
horde raznovrsnih neprijatelјa od kojih teško da ću se moći zaštititi. Ovi neprijatelјi
su  bili  u  prvom  redu  divokoze,  a  drugo,  one  divlјe  zverčice  koje  sam  nazivao
zečevima. Slatke stablјičice pirinča i ječma bile su po njihovom ukusu: zadržavalisu se na njivi po čitave dane i noći i grickali mlade izdanke pre nego što su stigli da
klasaju.
Protiv ove neprijatelјske najezde postojalo je samo jedno sredstvo: ograditi njivu
prućem. Tako sam i učinio. Ali je ovaj posao bio veoma naporan, uglavnom zato što
se moralo hitati jer je zverinje nemilice tamanilo klasje. Uostalom, njiva je bila tako
majušna i ograda je za tri nedelјe bila gotova.
Nije baš loše ispala ograda. Dok nije bila završena, rasterivao sam neprijatelјe
pucnjavom a preko noći bih vezivao psa uz ogradu i on je lajao do zore. Zahvalјujući
svim ovim merama predostrožnosti, neprijatelјi su me ostavili na miru i moje je
klasje počelo da jedra.
Ali  tek  što  je  ječam  klasao,  iskrsli  su  novi  neprijatelјi:  doletela  su  jata
proždrlјivih ptica i stala kružiti nad njivom očekujući da odem pa da kidišu na žito.
Smesta sam u njih sasuo sačmu, (pošto sam uvek nosio uza se pušku), i samo što
sam opalio, sa njive se uznese drugo jato ptica koje u početku nisam ni zapazio.
Uznemirio sam se ozbilјno.
„Samo još  nekoliko  dana ovakvog grabeža,  i  zbogom  sva moja nadanja,  –
govorio sam sebi – semena više nemam i ostaću bez hleba."
Šta da se radi? Kako da se spasem od ove nove napasti? Ništa nisam mogao
smisliti, ali sam bio čvrsto rešen da pošto-poto odbranim svoje žito, makar morao
bdeti nad njim po ceo dan i noć.
Pre svega, obišao sam svu njivu kako bih utvrdio jesu li ptice pričinile veliku
štetu. Pokazalo se da je ječam prilično stradao, ali sa ovim gubitkom bih se i
pomirio ako uzmognem da sačuvam ostalo. Ptice su se pritajile na obližnjem drveću
i čekale da odem. Napunio sam pušku i pretvarao se kao da ću otići. Lopovi su se
obradovali i jedan za drugim stadoše sletati na njivu. Ovo me je strahovito rasrdilo.
U početku sam hteo da sačekam da sleti čitavo jato, ali me je izdalo strplјenje.
„Ta sa svakim zrnom koje oni sada pozobaju lišavam se možda čitave merice
žita ubuduće", rekoh sam sebi.
Pritrčah ogradi i pripucah; tri ptice padoše. Podigao sam ih i obesio o visok
stub da zastrašim ostale. Ne može se zamisliti kako je porazno delovala ova mera:
nijedna ptica nije više sletela na njivu. Sve su odletele s ovog dela ostrva; bar ja ne
videh nijedne za sve vreme dok je moje strašilo visilo na stubu. Možete biti uvereni
da mi je ova pobeda nad pticama pričinila veliku radost.
Krajem decembra je stigao ječam i podigao sam žetvu, drugu u ovoj godini.
Nisam imao na žalost, ni kose ni srpa, te sam posle dugog premišlјanja odlučio
da se u polјskim radovima poslužim širokom sablјom koju sam uzeo sa broda kad i
drugo oružje. Uostalom, ječma je bilo tako malo da nije predstavlјalo veliki trud
požnjeti ga. A i žnjeo sam na svoj način: rezao sam samo klasove i odnosio sa polјa
u velikoj košari. Kad je sve požnjeveno, rukama sam protro klasove da odvojimlјusku od zrna i na kraju – od jedne osmine bušela pirinča i iste količine ječma koje
sam zasejao – dobio sam otprilike dva bušela pirinča i dva i po bušela ječma
(naravno, prema približnom proračunu, jer nisam imao kantara).
Letina je bila preko očekivanja i ovakav prinos me je osokolio. Sad sam mogao
gajiti nadu da ću posle nekoliko godina imati stalnu rezervu ovih žitarica. Ali su
ujedno s tim iskrsle i nove teškoće. Kako bez mlina, bez žrvnja samleti ovo zrnevlјe?
Kako brašno prosejati? Kako umesiti hleb? Ništa od svega ovog nisam umeo da
radim.
Zbog ovih teškoća reših da ne diram letinu i da sve ostavim za seme, a za to
vreme – do iduće setve – da bacim sve snage na to da rešim glavni zadatak, to jest
da iznađem način kako ću zrnevlјe pretvoriti u pečeni hleb.GLAVA DVANAESTA
ROBINSON IZRAĐUJE POSUĐE
Kad bi lila kiša pa se nije moglo izići iz kuće, ja sam u dokolici učio svog
papagaja da govori. To me je veoma zabavlјalo.
Posle nekoliko lekcija već je znao svoje ime a onda, istina ne tako brzo, naučio
je da izgovara prilično glasno i razgovetno.
„Pol“ beše prva reč koju sam čuo na ostrvu iz tuđih usta.
Ćeretanja s Polom nisu za mene predstavlјala rad, već potporu u radu. U to
vreme sam imao veoma važan posao. Odavno sam već lupao glavu kako da izradim
zemlјani sud koji mi je bio neophodan, ali ništa nisam mogao smisliti: nije bilo
podesne ilovače.
„Samo da mi je da nađem ilovaču, – mislio sam – bilo bi mi lako da načinim
nešto kao lonac ili činiju. Doduše, i lonac i činiju valјa ispeći, ali zar ne živim pod
žarkim podneblјem, gde je sunce vrelije od same peći. U svakom slučaju, moje
posuđe će postati prilično izdržlјivo kad se prosuši na suncu. Moći ću ga uzimati u
ruke, držati u njemu žitarice, brašno i uopšte sve suve proizvode koje treba sačuvati
od vlage.“
I reših da izradim nekoliko velikih ćupova za žito čim mi dođe do ruke podesna
glina. Zasad još nisam pomišlјao na tako zemlјano posuđe u kome bi se moglo
kuvati.
Nema sumnje, čitalac bi me požalio, a možda i nasmejao kad bih mu ispričao
kako sam nevično pristupio ovom poslu, kako su mi u prvi mah sve stvari ispadale
ružne, nezgrapne, bezoblične, koliko se tih mojih izrađevina raspalo jer ilovača nije
bila zamešena čvrsto i nije izdržavala sopstvenu težinu. Jedni su lonci prskali stoga
što sam hitao da ih izložim suncu kada je pržilo kao žeravica, drugi su se kvarili još
pre sušenja, od samog dodira.
Dva  meseca  sam radio  ne  dižući  glave.  Imao sam  grdnih muka  dok  sam
pronašao glinu podesnu za grnčariju, dok sam je iskopao, doneo kući, obradio, i
posle dugog truda uspeo da dobijem dva nakazna zemlјana suda koji se i pored
najbolјe volјe ne bi mogli nazvati ćupovima.
Pa ipak to behu veoma korisne stvari. Opleo sam od pruća dve velike korpe i
kada su se moji lonci dobro prosušili i stvrdnuli na suncu, oprezno sam ih stavio u
korpe. Sav prazan prostor između suda i korpe ispunio sam ječmenom i pirinčanom
slamom kako bih ih sigurnije sačuvao. Ova prva dva lonca zasad sam odredio za
čuvanje  žitarica.  Plašio sam se  da se  ne  ovlaže  ako bih u njima  držao sirove
proizvode. Docnije, kad iznađem način kako da melјem žito, u njima ću držati
brašno.Krupnija grnčarija nije mi baš uspevala. Mnogo bolјe mi je išla od ruke izrada
sitnog posuđa: malih okruglih lončića, tanjirića, bokalčića, čaša, šolјa i drugih
sličnih predmeta. Lakše je izrađivati sitne stvari; sem toga, one su se ravnomernije
sušile na suncu i zato su bile čvršće.
Međutim, moj glavni zadatak je ostao još nerešen: trebao mi je takav sud u
kome bih mogao variti jela. On bi morao da izdrži na vatri i da ne propušta vodu, a
lonci koje sam izradio nisu bili podesni za ovo.
I gle, jednom sam tako založio veliku vatru da na žaru ispečem meso. Kad je
bilo pečeno, hteo sam da zapretem žar i među uglјevlјem nađem parče razbijenog
ćupa koje je slučajno palo u vatru. Parče gline se beše usijalo, postalo crveno kao
crep i otvrdlo kao kamen. Ovo otkriće me je prijatno iznenadilo.
„Ako se ovo parče ilovače tako stvrdnulo u vatri, znači da se na vatri može
dobro peći i zemlјano posuđe“ – zaklјučio sam.
Mislim  da  nijedan  čovek  na  svetu  nije  osetio  takvu  radost  zbog  tako
beznačajnog povoda kakvu sam ja osetio kad mi je uspelo da izradim lonce koji će
izdržati i vodu i vatru.
Jedva sam sačekao da se moji lonci ohlade kako bih u jedan nalio vode, stavio
ga opet na vatru i skuvao u njemu meso. Lonac se pokazao odličan. Od kozetine
sam skuvao vrlo dobru čorbu i, naravno, ispala bi još ukusnija da sam stavio u nju
kupusa i luka, pa začinio solјu i ovsenim brašnom.
Sad sam se počeo dovijati kako da načinim kamenu stupu za mlevenje ili,
tačnije, tucanje žitarica; o tako izvanrednoj umetničkoj izrađevini kao što je mlin
nije moglo biti ni govora: dve lјudske ruke nisu bile kadre da izvrše ovakav posao.
Ali ni stupu nije bilo tako jednostavno načiniti: u kamenorezačkom zanatu bio
sam isto takva puka neznalica kao i u svim drugim zanatima, a uz to nisam imao
alata. Koliko sam samo dana izgubio tražeći podesan kamen, ali ne nađoh ništa. Tu
je bio potreban vrlo tvrd kamen i pri tome dosta veliki da bi se u njemu moglo
načiniti udublјenje.
Bilo je stena na mom ostrvu, ali uza sve napore ni od jedne nisam mogao
odlomiti komad potrebne veličine. Sem toga, ovaj krt i porozan kamen iz vrste
peščara ionako ne bi valјao za stupu: pod teškim tučkom bi se svakako mrvio i
brašno bi se mešalo s peskom.
Tako sam, izgubivši mnogo vremena u uzaludnom traženju, odbacio misao o
kamenoj  stupi  i  rešio  da  načinim  drvenu,  za  koju  je  bilo  mnogo  lakše  naći
materijala.
Doista, ubrzo sam u šumi pronašao veoma tvrdu kladu, tako veliku da sam je
teško mogao pomaći s mesta. .Otesao sam je da joj koliko-toliko dam nekakav oblik,
a onda sam u njoj načinio udublјenje, nešto alatom, a nešto pomoću vatre. Tako
postupaju brazilski crvenokošci kad grade čamce. Da ne govorim koliko me je truda
stao ovaj posao.Završivši sa stupom, istesao sam težak poveći tučak od takozvanog gvozdenog
drveta. I stupu i tučak sam sklonio do iduće žetve. Tada ću – računam – dobiti
prilično žitarica i odvojiti jedan deo za brašno.
Sad je valјalo razmisliti kako ću mesiti hleb kad se snabdem brašnom.
Pre svega, nisam imao kvasca; uostalom, ovoj nevolјi ionako nije bilo leka i zato
za kvasac nisam ni brinuo. Ali kako ću bez peći? Ovo pitanje mi je zbilјa zadavalo
veliku glavobolјu. Ipak sam se dovio čime ću je zameniti. Izradio sam od ilovače
nekoliko većih sudova, nešto kao tepsije, veoma široke ali plitke, i dobro ih ispekao
u vatri. Pripremio sam ih mnogo pre početka žetve i složio u ostavu. A još ranije
sam napravio ognjište na zemlјi – ravna površina popločana četvrtastim ciglama
(strogo govoreći, ni izdaleka nisu bile četvrtaste) takođe sopstvene izrade i koje sam
dobro ispekao.
Kad je došlo vreme da se peče hleb, raspalio sam veliku vatru na ognjištu. Čim
su drva dogorela, rasprostro sam žar po čitavom ognjištu i ostavio ga da postoji oko
pola časa, da se ognjište usija. Onda sam žar razgrnuo u stranu i stavio na ognjište
svoje hlebove. Poklopio sam ih jednom od onih mojih zemlјanih tepsija i zapretao
žarom.
I šta je bilo? Hlebovi su se ispekli kao u najbolјoj peći.
Slatko mi je bilo kad sam okusio sveže ispečen hleb. Činilo mi se da nikad u
životu nisam jeo tako ukusnu poslasticu.
Uopšte, postao sam za kratko vreme veoma dobar pekar; da i ne govorim o
običnom hlebu, naučio sam da pravim i pudinge i lepinje od pirinča. Jedino nisam
mesio pite, i to najviše zato što, osim kozetine i ptičjeg mesa, nisam imao nikakvog
drugog nadeva.
U ovim domaćim poslovima prohujala je cela treća godina moga boravka na
ostrvu.GLAVA TRINAESTA
ROBINSON PRAVI ČAMAC I ŠIJE SEBI NOVO ODELO
Možete verovati da me sve vreme nije napuštala misao o zemlјi koja se nazirala
s druge obale. Duboko u duši neprestano sam žalio što se nisam nastanio na toj
strani: sve mi se činilo da bih – ako bi mi ta zemlјa stalno bila pred očima – nekako
našao  mogućnosti  da  dospem  do  nje.  A  već  kad  tamo  stignem,  možda  bi  me
poslužila sreća da se iz ovih krajeva izvučem na slobodu.
I često sam se sećao svog malog prijatelјa Ksurija i dugačke barke sa bočnim
jedrom, na kojoj sam prevalio preko hilјadu milјa duž afričkih obala.
Ali, šta vredi sećati se?
Reših da trknem i pogledam naš brodski čamac koji je bura, kad se desio
brodolom, izbacila na ostrvo nekoliko milјa od moga skloništa. Čamac je ležao
nedaleko od mesta gde ga je more izbacilo. Talasi su ga prevrnuli i odbacili nešto
više na peščano žalo. Ležao je na suvom i unaokolo nije bilo vode. Uspem li da ovaj
čamac opravim i spustim u more, mogao bih bez velikih napora dospeti do Brazila.
Ali dve ruke nisu bile kadre da ovo urade. Lako sam mogao da shvatim da mi
nemogućno pomeriti ovaj čamac s mesta isto tako kao i pomaći s mesta svoje
ostrvo. Pa ipak sam odlučio da pokušam: zađem u šumu, nasečem debelih motki
koje će mi služiti kao poluge, od panjeva istešem dva velika valјka, i sve to dovučem
do čamca.
„Da mi je samo da ga prevrnem, – govorio sam sebi – a neće biti teško opraviti
ga. Biće to odličan čamac da će se u njemu čovek moći smelo otisnuti na more.“
I nisam žalio truda oko ovog jalovog posla.
Utrošio sam na to tri do četiri nedelјe. Štaviše, kad sam najzad uvideo da
svojim slabim snagama ne mogu pomeriti toliku grdosiju, smislio sam drugi plan.
Pregoh da potkopam pesak s jedne strane čamca, računajući da će se čamac,
izgubivši oslonac, sam prevrnuti na dno; u isto vreme podmetnuo sam ispod njega
trupčiće kako bi se, kad se prevrne, namestio upravo tamo gde je meni potrebno.
Čamac se zaista postavio na dno, ali to me nije nimalo približilo cilјu: ipak ga
nisam mogao spustiti u vodu. Ni polugu nisam mogao poturiti poda nj i tako sam
morao da se okanem svoje namere. No ovaj neuspeh nije mi slomio volјu da i dalјe
činim pokušaje da se dočepam kopna. Naprotiv, kad sam video da nema nimalo
izgleda da otplovim sa ove nemile obale, moja želјa da se otisnem na okean ne samo
što nije malaksala neto je još jače porasla.
Najzad mi pade na um: a zašto ne bih sam pokušao da načinim barku ili, još
bolјe, pirogu, kakvu u ovim krajevima prave crvenokošci?
„Da se napravi piroga, – razmišlјao sam – nije potreban naročit alat. Pošto ga
dube iz celog stabla, to može uraditi jedan jedini čovek.“Jednom reči, izgledalo mi je moguće i lako da načinim takav čamac i veoma mi
je godila sama pomisao na taj posao. Sav radostan, pomišlјao sam kako će meni biti
lakše da ispunim ovaj zadatak nego što bi to mogli crnci ili Indijanci.
Nisam se plašio pitanja kako ću svoj čun spustiti u more kad bude gotov. A
međutim, ova je smetnja bila kudikamo ozbilјnija nego to što nisam imao alata.
Sa takvom strašću sam se zanosio sanjarijama o budućem putu da ni za
trenutak ne zastadoh na ovom pitanju, iako je bilo jasno da je nesravnjivo lakše
voziti čamac četrdeset pet milјa morem nego ga po suvu vući četrdeset pet hvati,
koliko me je delilo od mora.
Jednom reči, u celom ovom poduhvatu sa čunom ispao sam takva budala
kakva se samo može zamisliti.
Uživao sam u svojoj zamisli ne trudeći se da odmerim hoću li biti kadar da je
ostvarim.
Ne kažem da mi misao o spuštanju čuna u vodu nikako nije dolazila na um:
naprotiv, ona se nametala, ali joj ne davah da se razvije, ugušujući je svaki put
najgluplјim razlogom: „Najpre da napravim čamac, a onda ćemo razmisliti kako da
ga spustimo. Ne može biti da neću ništa smisliti!“
Dakako, sve je ovo bilo ludo! Ali moja raspalјena mašta bila je jača od svakog
rasuđivanja i, ne oklevajući mnogo, dohvatim sekiru. Oborio sam divan kedar čiji je
prečnik pri dnu merio pet stopa i deset palaca, a gore, na visini od 22 stope – četiri
stope i jedanaest palaca; zatim se stablo postepeno sužavalo i na kraju granalo.
Možete zamisliti kakvih me je muka stalo dok sam sasekao ovo golemo drvo.
Dvadeset dana sam obarao samo stablo, a onda mi je trebalo još četrnaest
dana da okrešem bočne grane i odvojim od stabla ogromnu krošnju. Pun mesec
dana obrađivao sam deblo spolјa, trudeći se da istešem nešto slično kobilici na lađi,
jer bez te kobilice piroga se ne bi mogla držati na vodi pravo. A tri meseca mi je
trebalo da je iznutra izdubim. Ovog puta se nisam poslužio vatrom. Na kraju, ispala
je to odlična piroga i tako velika da je slobodno mogla nositi dvadeset pet lјudi, pa
dakle i mene sa svim mojim tovarom.
Bio sam oduševlјen svojom rukotvorinom: nikad u životu nisam video toliki
čamac načinjen iz jednog jedinog komada drveta. Ali me je skupo stao! Koliko sam
puta, malaksao od umora, morao udariti po ovom drvetu!
Bilo kako bilo, polovina posla beše gotova. Ostalo je još da se čamac spusti u
vodu. Da sam u tome uspeo, uveren sam da bih preduzeo jedno od najluđih i
najbeznadežnijih putovanja morem koje je ikada iko preduzeo na kugli zemalјskoj.
Ali svi moji napori da ga spustim u more bili su uzaludni i ni do čega nisu
doveli: moja piroga je ostala gde je.
Od šume gde sam je radio pa do mora nije bilo nikako više od pedeset hvati, ali
se šuma dizala u kotlini, a obala je bila visoka i strma. Ovo je bila prva prepreka.Međutim, smelo sam odlučio da je uklonim: trebalo je skinuti svu suvišnu zemlјu,
tako da se od šume do obale obrazuje blag nagib. Strašno mi je kad se setim koliko
sam truda straćio na ovaj posao, ali ko ne bi žrtvovao poslednju snagu kad je reč o
slobodi.
Dakle, prva smetnja je otklonjena: put za čamac je gotov. Ali ovo nije dovelo ni
do čega: ma koliko se upinjao, barku nisam mogao ni s mesta pomaći, kao što
nisam mogao pomeriti ni brodski čamac.
Tada sam odmerio rastojanje koje je delilo pirogu od mora i odlučio da za nju
iskopam kanal, ako se čamac ne može dovući do vode, ostalo je da se voda sprovede
do čamca. I već htedoh da počnem kopati, ali kad sam sračunao potrebnu dubinu i
širinu kanala, kad sam izračunao za koje vreme približno može jedan čovek izvršiti
takav posao, pokazalo se da će mi trebati najmanje deset do dvanaest godina.
Šta sam mogao, morao sam teška srca da odbacim i ovu zamisao.
Bio sam ožalošćen do dna duše i tada sam tek razumeo kako je glupo latiti se
posla, a da čovek prvo ne proceni koliko mu treba vremena i napora i hoće li imati
snage da ga dokrajči.
Na ovom jalovom poslu zatekla me je četvrta godišnjica moga prebivanja na
ostrvu.
U to vreme mnoge stvari koje sam preneo sa lađe sasvim su dotrajale ili su već
propale, a brodske zalihe namirnica bile su na izmaku.
Posle mastila potrošio sam svu zalihu hleba, to jest dvopeka sa broda. Štedeo
sam ovaj dvopek što se moglo više. Za poslednju godinu i po nisam jeo više od
jednom na dan. I uprkos tome, izdržao sam bez trunke hleba čitavu godinu dana,
sve  dok sa svoje njive  nisam skupio toliku količinu žitarica da sam je  mogao
upotrebiti za hranu. Odeća mi je u to doba bila sasvim dotrajala. Zatekle su se
samo  kockaste  košulјe  (jedno  tri  tuceta)  koje  sam  našao  u  sanducima  naših
mornara. Čuvao sam ih brižlјivo; na mom ostrvu često je bilo tako toplo da sam
morao ići samo u košulјi i ne znam šta bih radio da nisam imao ovoliko košulјa. 
Naravno, pod ovakvim podneblјem mogao sam ići i nag. Ali sam odeven lakše
podnosio sunčanu pripeku. Vreli zraci tropskog sunca palili su mi kožu da se sva
poprištila, a košulјa me je štitila od sunca. Pored toga, osvežavalo me je strujanje
vazduha između košulјe i tela. I nisam se mogao navići da idem gologlav po suncu;
kad sam izlazio bez kape, uvek bi me zabolela glava.
Trebalo je dovesti u red makar i one prnje koje su mi još preostale.
Pre svega, potreban mi je bio kratak kaput; sve koje sam imao iscepao sam.
Zbog toga sam rešio da prekrojim u kratke kapute morske kabanice koje su mi i
tako ležale neiskorišćene. U ovakvim kabanicama mornari u zimskim noćima stoje
na  lađarskoj  straži.  I  tako  se  bacim  na  krojački  zanat  ili,  tačnije,  počeh  da
komadam i da iglom bockam, pošto sam, pravo govoreći, bio prilično jadan krojač.Ali šta je, tu je, nekako sam sklepao dva-tri kratka kaputa koji bi, po mome
računu, trebalo da mi posluže duže. A bolјe i da ne pričam o prvom pokušaju da
sašijem čakšire, jer se sve svršilo sramnim neuspehom.
Ali uskoro sam pronašao nov način da se odevam i više nisam oskudevao u
odeći.
Stvar je u tome što sam sačuvao kože svih životinja koje sam poubijao. Svaku
kožu sam sušio na suncu, pošto bih je razapeo na motke. Samo, u početku, još
nevičan, suviše dugo sam ih držao na suncu. pa su prve kože ispale tako krute da
su teško mogle za šta valјati. Zato su ostale bile vrlo dobre. Od svih sam, pre svega,
sašio visoku šubaru za kišu. Šubara mi je tako dobro ispala, te sam rešio da
izradim od istog materijala celo odelo – kaput i čakšire. Čakšire sam sašio kratke do
kolena i prilično široke; i kaput sam napravio poširi, jer mi je i jedno i drugo bilo
potrebno ne toliko da me greje koliko da me zakloni od sunca. Kroj i izrada, moram
priznati, nisu valјali; nisam bio naročiti stolar, ali sam bio još gori krojač. Ipak,
odelo koje sam sašio odlično mi je služilo, pogotovo kad bih izlazio iz kuće po kiši.
Sva voda se slivala niz dugačku dlaku i ja bih ostajao suv suvcat.
Posle kaputa i pantalona nameravao sam da načinim sebi štit od sunca.
Video sam kako u Brazilu izrađuju suncobrane. Tamo je takva paklena vrućina
da je teško bez suncobrana, a na mom ostrvu nije bilo ništa svežije, a možda i
toplije jer je bliže Ekvatoru. Da se krijem od sunčeve pripeke, nisam mogao; veći
deo vremena boravio sam pod otvorenim nebom. Nevolјa me nagonila da izlazim iz
kuće po svakakvom vremenu, pa se dešavalo da dugo lutam po suncu i kiši. Kratko
rečeno, suncobran mi je bio zaista neophodan.
Mnogo sam muka imao oko ovoga i dosta je vremena proteklo dok mi je pošlo
za rukom da načinim nešto što je ličilo na suncobran. U dva ili tri maha, kad sam
već mislio da sam blizu cilјa, ispadalo je nešto tako nakaradno da sam morao
počinjati sve iznova. Ali sam na kraju postigao šta sam želeo i izradio kakav-takav
suncobran. Stvar je u tome što sam hteo da se on otvara i zatvara – a u tome se i
sastojala sva teškoća. Naravno, bilo je vrlo lako napraviti ga da se ne sklapa, ali bih
ga onda morao nositi stalno otvoren što nije zgodno. Kao što rekoh, premostio sam
ovu teškoću i moj suncobran se mogao i sklapati i rasklapati. Presvukao sam ga
kožom divokoze tako da je krzno došlo spolјa: kiša se slivala niz dlaku kao niza
strm krov, a najvreliji sunčevi zraci nisu mogli kroza nj da se probiju.
Pod ovakvim suncobranom nisam se plašio nikakve kiše, a sunce me nije peklo
čak ni za najjačih žega; kada mi pak nije bio nužan, zatvarao sam ga i nosio pod
miškom.
Tako sam živeo na svom ostrvu, miran i zadovolјan.GLAVA ČETRNAESTA
ROBINSON PRAVI DRUGI MANјI ČAMAC I POKUŠAVA DA NA NјEMU OPLOVI
OSTRVO
Proteklo je još pet godina i, koliko se sećam, za to vreme se ništa osobito nije
dogodilo.
Život mi je tekao kao i ranije – tiho i mirno; živeo sam na starome mestu i kao
uvek sve vreme provodio u radu i lovu.
Sad sam imao toliko žitarica da mi je bilo dovolјno preko cele godine, a i grožđa
je bilo prilično. Zbog toga sam morao, istina, da radim i u šumi i u polјu više nego
ranije.
A glavni moj posao bio je građenje novog čamca. Ovoga puta sam i napravio
čamac i spustio ga u vodu: izveo sam ga u zaliv uskim kanalom koji sam morao
prokopati u dužini od pola milјe.
Svoju prvu barku, kao što je čitaocu već poznato, načinio sam tako ogromnih
razmera  da  sam  morao  da  je  ostavim  na  mestu  gradnje  kao  spomenik  svoje
gluposti. Ona me je stalno podsećala da ubuduće treba biti pametniji.
Ali sada sam imao mnogo više iskustva. Istina, ovog puta čamac sam načinio
bezmalo na pola milјe od mora, budući da bliže nisam našao podesno drvo, ali sam
sada  bar  pouzdano  znao  da  ću  uspeti  da  ga  spustim  u  vodu.  Video  sam  da
nameravani posao neće ovoga puta premašiti moje snage i čvrsto sam odlučio da
istrajem do kraja. Gotovo dve godine sam proveo gradeći čamac. Tako sam žarko
želeo da najzad omogućim sebi plovidbu po moru, da nisam žalio truda.
Valјa, međutim, napomenuti da ovu novu pirogu nikako nisam pravio radi toga
da bih napustio svoje ostrvo. Sa ovim snom odavno sam morao raskrstiti. Čamac je
bio suviše malen, pa se nije moglo misliti da se na njemu prevali četrdeset i više
milјa koje su razdvajale ostrvo od kopna.
Moj cilј je sad bio mnogo skromniji: oploviti ostrvo – i ništa više. Jednom sam
već bio s onu stranu ostrva i otkrića koja sam učinio toliko su me zanimala da mi
se još onda prohtelo da ispitam svu obalu unaokolo.
I evo sada, kad sam došao do čamca, odlučih da pošto-poto obiđem svoje
ostrvo morem. Pre  nego što sam pošao  na  put, brižlјivo sam  se  pripremio za
predstojeću plovidbu. Načinio sam za svoju lađicu majušnu katarku, a od delova
platna, koje sam imao napretek, sašio sam takvo isto malo jedro.
Kad je čamac bio opremlјen, ispitao sam kako ide i uverio se da s jedrom plovi
sasvim dobro. Onda sam na krmi i pramcu dogradio sandučiće kako bih sklonio
hranu od kiše i talasa, municiju i druge potrebne stvari koje ću poneti na put. Za
pušku sam izdubio uski žleb po dnu čamca.Potom sam uglavio na krmi otvoren suncobran i namestio ga tako da mi bude
iznad glave i da me kao nastrešnica zaklanja od sunca.
Šestog novembra, u šestoj godini moga carevanja ili zatočeništva, – nazovite to
kako vam drago – pođoh na put.
Plovio sam mnogo duže nego što sam računao. Stvar je u ovome: iako je moje
ostrvo bilo malo, ipak kad sam zavio prema njegovom istočnom delu, isprečila mi se
nepredviđena prepreka. Na tom mestu se od obale odvaja uzak krševit venac; jedne
stene štrče nad vodom, druge su podvodne. Venac zalazi jedno šest milјa u otvoreno
more, a dalјe, iza stena, prostire se peščano žalo još milјu i po. Da bih oplovio ovaj
greben, morao sam se prilično udalјiti od obale. To je bilo veoma opasno. Već sam
se hteo vratiti jer nisam mogao tačno da odmerim koliko moram da plovim pučinom
dok ne obiđem venac podvodnih stena, a plašio sam se da stavim glavu u torbu.
Osim toga, nisam znao hoću li uspeti da se vratim. Zato sam bacio kotvu (pre
polaska sam načinio od ostataka gvozdene kuke, koje sam našao na lađi, nešto
slično kotvi), poneo pušku i iskrcao se na obalu. Ugledavši nedaleko prilično visok
breg, uspnem se na nj, odmerim odoka dužinu stenovitoga grebena koji se odovud
lepo video i rešim da okušam sreću.
Ali još nisam stigao da se dohvatim ovog venca, kad se nađoh na strašnoj
dubini, i odmah zatim upadoh u snažnu morsku struju. Struja me poče okretati
kao da sam u vodeničnom jazu, poduhvati me i ponese. Nisam mogao ni misliti da
se vratim na obalu ili da skrenem u stranu. Sve što sam mogao – to je da se držim
kraja samog toka struje i trudim se da ne upadnem u maticu.
Međutim, struja me je nosila sve dalјe. Da je dunuo i najslabiji vetrić, mogao
bih dići jedro, ali je na moru vladala potpuna tišina. Veslao sam iz sve snage, pa
ipak nisam mogao da odolim struji i već sam se praštao sa životom. Znao sam da će
se posle nekoliko milјa struja u koju sam upao spojiti sa drugom strujom koja
opasuje ostrvo i, ne uspem li dotle da skrenem, neminovno ću stradati. A, međutim,
nisam video nikakve mogućnosti da skrenem.
Nema mi spasa: čekala me je sigurna smrt – i to ne u morskim talasima jer je
more bilo mirno, nego od gladi.
Istina, na obali sam našao kornjaču, tako veliku da sam je jedva podigao i
odneo na čamac. Imao sam uza se i priličnu količinu pijaće vode, – poneo sam svoj
najveći  zemlјani  krčag.  Ali  šta  je  to  značilo  za  jedno  stvorenje  izgublјeno  na
beskrajnom okeanu, gde se može ploviti hilјadu milјa a da čovek ne sagleda ni traga
od zemlјe?
Svoga pustog zabačenog ostrva sećao sam se sada kao zemalјskog raja i jedina
mi je želјa bila da se vratim u taj raj. Sa čežnjom sam pružao ruke prema njemu.
– O, pustinjo, koja si mi darovala sreću! – klicao sam. – Nikada te neću videti.
Oh, šta će biti sa mnom? Kuda će me odvući nemilosrdni talasi? Koliko sam bio
nezahvalan kad sam roptao na svoju usamlјenost i proklinjao to čarobno ostrvo,
gde mi je dobra sudbina pružila utočište.Struja me je nosila i nosila u beskrajnu plavu dalјinu. Iako me je obuzeo
samrtni strah i očajanje, nisam se podavao tim osećanjima i uporno sam veslao,
naprežući se da usmerim čamac prema severu kako bih presekao struju i obišao
podvodne  stene. Iznenada,  oko  podne, pirnuo  je  vetrić.  To  me  je  obodrilo.  Ali
zamislite moju radost kada je vetrić dunuo jače i za pola časa se pretvorio u dobar
vetar!
U međuvremenu me je struja odvukla daleko od mog ostrva. Da je tada pala
magla, sa mnom bi bilo svršeno. Uza se nisam imao kompasa i, da sam izgubio sa
očiju svoje ostrvo, ne bih znao pravac puta. Ali, srećom beše sunčan dan i ništa nije
nagoveštavalo maglu. Postavio sam katarku, razapeo jedra i počeo okretati na sever
trudeći se da se probijem kroz morsku struju.
Čim je moj čamac okrenuo u pravcu vetra i počeo da seče struju, zapazio sam
promenu u njoj: voda je bila mnogo bistrija. Shvatio sam da struja iz nekih razloga
počinje da malaksava, jer je ranije, dok je bila brža, voda bila mutna. I doista,
uskoro sam ugledao desno, na istoku, stene (one su se mogle raspoznati izdaleka po
beloj peni talasa koji su besneli oko njih). I te su stene usporavale tok struje,
preprečivši joj put.
Uskoro sam utvrdio da morske hridi ne samo što usporavaju struju već je
razbijaju na dva toka, od kojih glavni samo ovlaš skreće prema jugu ostavlјajući
stene levo, a drugi naglo savija i teče na severozapad.
Samo onaj ko iz iskustva zna šta znači biti pomilovan na samom gubilištu, ili
spasti se razbojnika u poslednjem času kada je nož već pod grlom, razumeće moje
ushićenje kad sam otkrio ovo.
Srce mi je tuklo od radosti kad sam upravio svoju lađicu suprotnom strujom,
podmetnuo jedro usputnom vetru koji je duvao sve jače i veselo poleteo natrag.
Oko pet časova predveče približio sam se obali i, ugledavši zgodno mestance,
pristao.
Ne mogu opisati radost koja me je obuzela kad sam osetio pod nogama čvrsto
tle!
Kako mi je izgledalo lјupko svako drvce moga blagodetnog ostrva! Sa toplom
nežnošću posmatrao sam brežulјke i doline što su još juče budile tugu u mom srcu.
Kako sam se obradovao što ću opet videti svoja polјa, šumarke, pećinu, vernog psa,
divokoze! Kako mi se divan učinio put od obale do moje kolibe!
Spustilo se veče kad sam stigao do svog šumskog letnjikovca. Prebacio sam se
preko ograde, legao u hlad i mrtav umoran ubrzo sam zaspao.
Ali kakvo je bilo moje zaprepašćenje kad me iz sna trže nečiji glas. Da, to beše
čovečji glas! Ovde, na ostrvu bio je čovek i glasno vikao kroz noć:
– Robine, Robine, Robine Kruso! Jadni Robine Kruso! Kud si dospeo? Kako si
se ovde obreo?Izmučen dugim veslanjem, spavao sam tako čvrstim snom da se nisam mogao
lako rasaniti i dugo mi se činilo da kroza san čujem ovaj glas.
A krik se nametlјivo ponavlјao: Robine Kruso, Robine Kruso!
Najzad sam se rasanio i shvatio gde sam. Prvo moje osećanje bilo je užasan
strah. Skočio sam obazirući se unezvereno na sve strane i odjednom, podigavši
glavu, spazio sam na ogradi svoga papagaja.
Naravno, odmah sam se dosetio da je on vikao ove reči: istim ovakvim žalosnim
glasom govorio sam mu ovu rečenicu i on ju je odlično utuvio. Čučnuo bi mi na
prst, prislonio klјun uza sam obraz i počeo tužno da nariče: „Jadni Robine Kruso,
kud si dospeo? Kako si se ovde obreo?
Ali čak i kad sam se uverio da je to papagaj i znajući da nikoga ne može ni biti
sem papagaja, ipak se još dugo nisam mogao smiriti.
Nikako nisam razumeo kako se obreo u mom letnjikovcu i zašto je doleteo baš
ovamo, a ne na neko drugo mesto.
Ali kako nisam nimalo sumnjao da je to on, moj verni Pol, ne razbijajući glavu
ovakvim pitanjima, pozvao sam ga po imenu i pružio mu ruku. Druževna ptica
odmah mi je sletela na prst i povikala:
– Jadni Robine Kruso! Kud si dospeo?
Pol kao da se radovao što me opet vidi. Razume se da sam ga, napuštajući
kolibu, metnuo na rame i poneo.
Neprilike  za vreme moje  pomorske  ekspedicije zadugo su prigušile  u meni
svaku želјu za plovidbom. Danima sam razmišlјao o opasnostima kojima sam bio
izložen dok me je struja nosila u okean.
Dabome, dobro bi bilo da mi je čamac na ovoj strani ostrva, bliže mom domu,
ali kako da ga dovučem odonud gde sam ga ostavio. Ni pokušao ne bih da s istoka
oplovim ostrvo; od same pomisli stezalo mi se srce i ledila krv. A kako je na drugoj
strani ostrva, o tome nisam imao pojma. Šta ako je morska struja i s onu stranu
isto tako brza kao i ovde?
U tom slučaju grunuće me o obalski krš sa istom silinom kojom me je ona prva
nosila ka pučini.
Jednom reči, iako me je pravlјenje ovog čamca i njegovo spuštanje u vodu stalo
velikog truda, odlučio sam da je svakako bolјe ostati bez čamca, nego radi njega
staviti glavu u torbu.
Treba naglasiti da sam sada postao mnogo vičniji u svim ručnim radovima koje
su zahtevali uslovi moga života. Kad sam se našao na ostrvu, nisam uopšte umeo
rukovati sekirom, a sada bih mogao biti dobar tesač ako zatreba, osobito kad se
uzme u obzir da sam imao vrlo oskudan alat.U  grnčarstvu  sam  (potpuno  neočekivano)  veoma  napredovao:  načinio  sam
tezgu sa točkom koji se mogao okretati, zbog čega sam posao obavlјao i brže i bolјe.
Sad sam umesto nakaznih stvari, koje je bilo žalosno pogledati, izrađivao dosta
dobro posuđe pravilnog oblika, i koje je ličilo na nešto.
Ali se nikada, čini mi se, nisam tako obradovao i ponosio svojim pronalazačkim
darom kao onog dana kad sam uspeo da načinim lulu. Naravno, moja je lula bila
jednostavnog oblika – od proste pečene ilovače kao i sva moja grnčarija i nije baš
bila lepa. Ali je bila dovolјno čvrsta i dobro je vukla, i što je glavno, to je ipak bila
lula o kojoj sam toliko maštao jer sam već odavno navikao da pušim. Na našem
brodu je bilo lula, ali kad sam otuda prevozio stvari, nisam znao da na ostrvu
uspeva duvan, te sam zaklјučio da ih ne vredi uzimati.
U to vreme sam otkrio da su mi se zalihe baruta osetno smanjile. Ovo me je
suviše uznemirilo i ojadilo jer nov barut nisam mogao niotkuda nabaviti. Šta ću
kada utrošim sav barut? Kako ću onda u lov na divokoze i ptice? Zar ću do kraja
života ostati bez mesnate hrane?GLAVA PETNAESTA
ROBINSON PRIPITOMLjAVA DIVOKOZE
Jedanaeste godine mog boravka na ostrvu, kada mi je barut počeo ponestajati,
ozbilјno sam počeo razmišlјati  da ulovim  žive  divokoze. Naročito sam  želeo da
uhvatim ženku sa jarićima.
U početku sam nameštao zamke i divokoze su često u njih upadale. Ali od toga
je bila mala korist: divokoze bi pojele mamac, a onda raskidale zamke i mirno
izlazile na slobodu. Na žalost, žice nisam imao i zamke sam morao izrađivati od
uzica.
Tada sam rešio da oprobam vučje jame. Poznavajući mesta gde su divokoze
najčešće pasle, iskopao sam tamo tri duboke jame, prikrio ih opletenim prućem i na
svaku takvu lesu stavio naramak ječmenog i pirinčanog klasja. Vrlo brzo sam se
uverio da koze navraćaju do mojih jama: klasje je bilo pojedeno, a unaokolo, su se
mogli videti tragovi kozjih papaka. Tada sam napravio prve klopke i već sutradan
zatekao u jednoj jami velikog starog jarca, a u drugoj – tri jareta: jedno muško i dva
ženska.
Starog jarca sam pustio na slobodu jer nisam znao šta ću s njim. Bio je tako
divalј i zao da se nije dao živ u ruke (plašio sam se da se spustim k njemu u jamu),
a da ga ubijem, – nisam imao razloga. Čim sam podigao lesu, iskočio je iz jame i
jurnuo da beži koliko ga noge nose.
Kasnije sam se već uverio da glad ukroćuje i lavove. Tada to nisam znao. Da
sam pustio jarca da gladuje tri-četiri dana, a posle mu prineo vode i malo klasja,
postao bi krotak baš kao moji jarići.
Divokoze  su  uopšte  vrlo  pametne  i  poslušne.  Ako  čovek  sa  njima  dobro
postupa, nije ih teško pripitomiti.
Ali, ponavlјam, tada to nisam znao. Pustivši jarca, prišao sam jami gde su bili
jarići, izvukao sva tri, vezao ih zajedno uzicom i na jedvite jade dovukao do kuće.
Prilično dugo ih nisam mogao naterati da jedu. Sem majčina mleka još nisu
znali za drugu hranu. A kad su dobro izgladneli, bacio sam im malo sočnog klasja i
oni su se  malo-pomalo prihvatili jela. Uskoro su navikli na mene  i sasvim se
pripitomili.
Otada počeh da gajim divokoze. Želeo sam da izvedem čitavo stado jer je to bio
jedini način da se snabdem mesom za one dane kada mi ponestane baruta i sačme.
Posle godinu i po odgajio sam ništa manje nego dvanaest divokoza računajući i
jariće, a već posle dve godine moje se stado namnožilo na četrdeset i tri grla.
Vremenom sam ogradio pet torova. Torovi su bili spojeni vratnicama kako bi se
divokoze mogle izgoniti na pašu s jedne livade na drugu.Imao sam sada neiscrpnu zalihu kozjeg mesa i mleka. Doduše, kad sam počeo
da gajim divokoze, nisam mislio na mleko. Tek docnije sam počeo da ih muzem.
Mislim da se i najturobniji i najmrzovolјniji čovek ne bi uzdržao od smeha da
me je video sa mojom porodicom za stolom o ručku. U pročelјu sam sedeo ja, kralј i
vlastelin ostrva, koji je punovlasno raspolagao životima svojih podanika: mogao sam
izricati  kaznu  i  pomilovanja,  davati  i  oduzimati  slobodu;  ali  među  mojim
podanicima nije se našao nijedan buntovnik.
Trebalo je videti s kakvom sam kralјevskom raskoši ručao sam, okružen svitom
svojih privrženika. Samo je Polu, mome milјeniku, bilo dopušteno da razgovara sa
mnom.
Pas, koji je već davno ostareo i sasvim ishlapeo od starosti, čučao je zdesna, a s
obe  strane  bile  su  mačke,  koje  su  očekivale  milostinju  iz  mojih  ruku.  Takva
milostinja je smatrana kao znak posebne kralјevske milosti.
Nisu ovo bile mačke koje sam doneo sa broda. One su davno uginule i ja sam
ih svojom rukom zakopao u blizini moga stana. Jedna se već na ostrvu bila okotila;
zadržao sam dva mačeta i oni su porasli pitomi, a ostali su se razbežali po šumi i
podivlјali. Na kraju, na ostrvu se razmnožilo toliko mačaka da se od njih nije moglo
izdržati; zavlačile su se u moju ostavu, odvlačile hranu i ostavlјale su me na miru
tek kad bih dve-tri ubio.
Ponavlјam, živeo sam kao mali car ne oskudevajući ni u čemu; uza me je uvek
bila cela svita poslušnih carskih udvorica – samo lјudi nije bilo. Uostalom, čitalac će
videti, uskoro je došlo vreme kad se u mom carstvu pojavilo čak suviše lјudi.
Iako sam čvrsto odlučio da se nikad više ne upuštam u opasna putovanja po
moru, ipak sam svim srcem želeo da imam pri ruci čamac, makar samo da njime
plovim uz obalu. Više puta sam razmišlјao kako bih ga prebacio na ovu obalu gde je
bila moja pećina. Ali, znajući kako je teško ostvariti ovaj plan, svagda sam se tešio
da mi je dobro i bez čamca.
Međutim, ni sam ne znam zašto, ali nešto me je silno vuklo onom brežulјku na
koji sam se peo poslednji put kad sam išao u šetnju. Još jednom mi se prohtelo da
otuda pogledam kako vijuga obala v. kuda teče morska struja. Na kraju ne izdržah i
pođoh na put – ovoga puta peške, obalom.
Kad bi se kod nas u Engleskoj iskrcao čovek u odeći kakva je na meni bila u to
vreme, svi bi se prolaznici – uveren sam – razbežali u strahu, ili bi od smeha
popucali; često sam se i sam, gledajući se, nehotice osmehivao, zamišlјajući kako se
svečano šetam dragim Jorkširom sa ovakvom svitom i ovako odeven.
Na glavi mi je bila šilјata i bezoblična šubara od jareće kože čiji se zadnji duži
kraj spuštao niz pleća i zaklanjao mi vrat od sunca, a za vreme kiše štitio da mi se
voda ne sliva za vrat. U žarkim predelima nema ništa gore od kiše koja te probija do
gole kože.Zatim sam nosio kožuh bez rukava i dug gotovo do kolena. Čakšire su bile od
krzna veoma starog jarca, tako dugačke dlake da su mi pokrivale noge do polovine
listova. Čarapa nisam imao, a umesto cipela napravio sam – ne znam kako bih to
nazvao – prosto patike sa dugačkim vrpcama koje su se vezivale sa strane. Ova je
obuća bila nešto najprimitivnije – uostalom kao i celokupno moje odelo.
Preko kožuha sam se opasao širokim remenom od šišane kozje kože; umesto
pređice – dva kaišića, a s obe strane prišio sam po jednu petlјu – ne za špadu i
jatagan, nego za testeru i sekiru.
Pored toga, preko ramena sam prebacio kožni kaiš sa istim, samo nešto užim
kopčama kao na kajasu. O kaiš sam pričvrstio dve torbice tako da su mi visile pod
levom rukom: u jednoj je bilo baruta, u drugoj sačme. Na plećima sam nosio korpu,
o ramenu pušku, a nad glavom ogroman krzneni suncobran. Suncobran je bio
neobično ružan, ali je sačinjavao, bogami, najnužniji deo putne opreme. Jedino mi
je puška bila potrebnija od suncobrana.
Bojom kože nisam toliko ličio na crnca koliko se moglo očekivati, s obzirom na
to što sam živeo blizu Ekvatora, i nisam se uopšte plašio da ću preplanuti. Prvo sam
pustio bradu. Brada je izrasla suviše duga. Posle sam je obrijao, ostavivši samo
brkove. Ali sam zato odnegovao veličanstvene, prave turske brkove. Oni su bili tako
čudovišno dugački da bi u Engleskoj plašili prolaznike.
Ali sve ovo pominjem samo uzgred: ta na ostrvu nije bilo mnogo posmatrača
koji bi mogli uživati u mome licu i stasu – i nije li onda svejedno kako sam izgledao!
Počeh o tome pričati tek onako, uz reč, i više se neću vraćati na ovo.GLAVA ŠESNAESTA
NEOČEKIVANA UZBUNA – ROBINSON UTVRĐUJE SVOJE SKLONIŠTE
Uskoro je jedan doživlјaj iz osnove poremetio miran tok moga života.
Bilo je oko podne. Uputio sam se obalom mora ka svome čamcu kad odjednom
na svoje veliko zaprepašćenje i užas opazih trag bose čovečje noge koji je bio jasno
utisnut u pesku.
Zastadoh i ni da maknem s mesta, kao da me je ošinula munja ili kao da sam
priviđenje ugledao.
Počeh da osluškujem. Osvrtao sam se na sve strane, ali niti sam čuo, niti video
išta sumnjivo.
Ustrčao sam uz kosu brega kako bih što bolјe izvideo okolinu; opet sam se
spustio do mora; prošao sam malo obalom i nigde ništa nisam otkrio: nikakvih
znakova da su tu nedavno bili lјudi osim jednog jedinog otiska stopala.
Vratih se još jednom na isto mesto. Hteo sam da vidim ima li tamo još otisaka.
Ali drugih tragova nije bilo. Valјda mi se pričinilo? Možda ovaj trag ne pripada
čoveku? Ne, nisam se prevario. Ovo je nesumnjivo trag čovečjeg stopala: jasno sam
raspoznavao petu, prste i taban. Kako je dospeo ovamo? Otkuda čovek ovde? Gubio
sam se u nagađanjima i ni na jednom se nisam mogao zadržati.
U strahovitom uzbuđenju, ne osećajući zemlјu pod nogama, pohitao sam kući,
u svoju tvrđavu. U glavi – metež svakojakih misli. Bio sam užasno uplašen.
Osvrtao sam se na svaka dva ili tri koraka. Strepeo sam od svakog žbuna, od
svakog drveta. Svaki panj mi se izdaleka priviđao kao čovek.
Nemoguće je opisati kakve su jezovite i neočekivane oblike dobijale sve stvari u
mojoj uskovitlanoj uobrazilјi, kakve su me lude, fantastične misli uznemiravale tada
i kakve sam besmislene odluke donosio putem.
Kad sam stigao do svoje tvrđave (ovako sam od tog dana počeo nazivati svoje
sklonište), u tren oka se nađoh iza ograde, baš kao da me potera gonila.
Štaviše, nisam se mogao setiti da li sam, kao uvek, prešao preko ograde uz
pomoćne lestvice ili sam ušao na vrata, to jest kroz spolјašnji ulaz koji sam u brdu
prokopao; toga se ni sutradan nisam mogao setiti.
Ni zec, ni lisica, spasavajući se u strahu od čopora pasa, nisu tako hitali u
svoju jazbinu kao ja tada.
Svu noć nisam mogao oka sklopiti i hilјadu puta sam postavio jedno isto
pitanje: kako je čovek mogao ovamo dospeti? Verovatno je to otisak stopala kakvog
urođenika koji se pukim slučajem našao na ostrvu. A šta ako je bilo više divlјaka?
Možda su se čamcem izvezli na more i ovamo ih dognala morska struja ili vetar; vrloje verovatno da su se zadržali neko vreme na obali, pa su opet otplovili morem jer
su, po svoj prilici, isto tako malo želeli da ostanu u ovoj pustinji, kao i ja da živim u
njihovom susedstvu.
Nisu, naravno opazili moj čamac, inače bi se dosetili da na ostrvu ima lјudi,
potražili bi ih i, van svake sumnje, našli bi me.
A tada me opeče strašna slutnja: „A šta ću ako su videli moj čamac?“ Ova me
misao kidala i mučila.
„Istina, – govorio sam sebi – oni su se otisnuli na more, ali to još ništa ne
dokazuje; oni će  se  vratiti, neminovno će  se  vratiti sa čitavom hordom drugih
divlјaka i onda će  me pronaći i pojesti. Ne  uspe li im da me  nađu, svejedno,
ugledaće moja polјa, moju ogradu od kolјa, uništiće moj usev, rasterati mi stado i ja
ću morati da umrem od gladi.“
Prva tri dana i noći posle ovog strašnog otkrića ni nosa nisam promolio iz
tvrđave, i čak sam počeo gladovati. U kući nisam držao veće zalihe namirnica, pa su
mi posle trećeg dana ostale samo lepinje od ječma i voda.
Uznemiravalo me i to što su mi divokoze, koje sam po običaju muzao svake
večeri (ovo je bila moja svakodnevna razonoda), sada ostale nepomužene. Znao sam
da jadne životinje mnogo pate zbog toga; uz to sam se plašio da im mleko ne
presahne. Moja strepnja je bila opravdana: mnoge divokoze su zakunjale i prosto
prestale da daju mleko.
Četvrtog dana sam prikupio hrabrost i izišao. A tada mi sinu misao koja mi je
konačno vratila nekadašnju bodrost. U najžešćem strahu, dok sam se gubio u
raznim nagađanjima i ni na jednom se nisam mogao zadržati, iznenada mi je palo
na um da nisam možda ja izmislio svu tu priču o otisku čovečjeg stopala i nije li to
moj vlastiti trag. Ta on je mogao ostati u pesku utisnut kad sam poslednji put išao
da obiđem barku. Doduše, obično sam se vraćao drugim putem, ali to je bilo davno.
Da li sam smeo sasvim pouzdano tvrditi da sam onda išao baš onim a ne ovim
putem?
Postarao sam se da uverim sebe kako je, eto, upravo tako i bilo, da je to moj
sopstveni trag i da sam se pokazao kao ona budala što je izmislila bajku o mrtvacu
koji se digao iz groba, pa se posle i sama uplašila od svoje priče.
Da, to je svakako bio moj vlastiti trag!
Potpuno  uveren  u  to,  počeh  izlaziti  iz  kuće  u  vezi  sa  raznim  domaćim
poslovima.  Opet sam  svaki  dan provodio  u svome  letnjikovcu.  Tu  sam  muzao
divokoze i brao grožđe. Ali da ste videli kako sam nesmelo odlazio tamo, kako sam
se svaki čas osvrtao levo-desno, gotov da odmah bacim korpu i nagnem bežati,
svakako biste pomislili da sam neki težak grešnik gonjen grižom savesti.
Međutim, prošlo je još dan-dva i ja sam se mnogo osmelio. Konačno sam uverio
sebe da mi je jedna besmislena zabluda donela sva ova strahovanja. Ali, da ne bude
više  nikakvih  sumnji,  odlučio  sam  da  još  jednom  odem  na  obalu  i  uporedimtajanstveni trag s otiskom svoga stopala. Pokaže li se da su oba otiska jednaka,
mogu biti uveren da je trag koji me je uplašio bio moj i da sam se uplašio samoga
sebe.
S  ovakvom  odlukom  krenuo  sam  na  put.  A  kad  sam  stigao  na  mesto
tajanstvenog traga, odmah mi je bilo očito: prvo, da se u trenutku kad sam izašao iz
barke i pošao kući, nikako nisam mogao obreti na ovome mestu, a drugo, kada sam
radi upoređenja stavio nogu u otisak, videlo se da je moje stopalo mnogo kraće!
Srce mi je ispunila nova strepnja i tresao sam se kao u groznici; čitava bura
novih  nagađanja  zakovitlala  mi  se  u  glavi.  Vratio  sam  se  kući  sa  dubokim
uverenjem da je tamo, na obali, boravio čovek, i to možda ne jedan, nego petorica ili
šestorica.
Vio sam, štaviše, spreman da smatram kako ti lјudi nisu uopšte došlјaci, već
žitelјi ostrva. Dosad, istina, nisam zapazio nijednog čoveka, ali je verovatno da se
oni odavno kriju ovuda i da me, prema tome, mogu svakog trenutka neočekivano
uhvatiti.
Dugo sam razbijao glavu kako da se zaštitim od ove opasnosti, pa opet ništa
nisam smislio.
„Ako divlјaci – govorio sam sebi – nađu moje divokoze i ugledaju moje njive na
kojima je ječam klasao, oni će uporno navraćati na ostrvo za novim plenom; ako
pak spaze moje sklonište, neizostavno će početi da traže njegove stanovnike i na
kraju će doći do mene.‘‘
Već sam u žestini odlučio da oborim ograde svih torova i pustim stado, a onda
da prekopam obe njive, kako bih uništio iznikli ječam i pirinač, i da srušim svoju
kolibu kako neprijatelј ne bi mogao otkriti nikakav lјudski trag.
Ovaj  plan  se  začeo  u  meni  čim  sam  ugledao  onaj  užasan  otisak  noge.
Očekivanje opasnosti uvek je strašnije od same opasnosti, a očekivanje zla je deset
puta gore od samog zla.
Svu noć nisam oka sklopio. A u zoru, malaksao od nesanice, zaspao sam
čvrstim snom i probudio se svež i čio kako se već odavno nisam osećao. Sad sam
stao da rasuđujem mirnije i evo šta sam zaklјučio: moje je ostrvo jedno od najlepših
mesta na zemlјi. Klima je čarobna, divlјači mnogo i mnogo raskošnog bilјa. I budući
da se prostiru blizu kopna, nije čudo što tamošnji urođenici pristaju sa svojim
čamcima  uz  njegove  obale.  A  biće  da  ih  ovamo  baca  morska  struja  ili  vetar.
Naravno, ovde nema stalnih stanovnika, ali svakako ima urođenika koji ovamo
navraćaju. Međutim, za ovih petnaest godina koliko sam proživeo na ostrvu, do
današnjeg dana nisam otkrio lјudske tragove; prema tome, ako urođenici i dolaze
ovamo, nikada ovde ne ostaju dugo. Pa ako dosad nisu nalazili da je po njih korisno
i zgodno da se nastane ovde na duže ili kraće vreme, svakako da će tako biti i
ubuduće.
Prema tome, mogla mi je pretiti samo ta opasnost da nabasam na njih baš u
vreme kad gostuju na mom ostrvu. Ali ako i naiđu, teško da ćemo se sresti jer, prvo,urođenici ovde nemaju šta da rade, a čak i ako svraćaju ovamo, verovatno uvek
hitaju da se vrate kući; i drugo, može se pouzdano tvrditi da oni uvek pristaju s onu
stranu ostrva koja je najudalјenija od mog stana.
A pošto tamo ne odlazim često, nema razloga da se naročito plašim divlјaka.
Dabome, treba razmisliti o skrovitijem skloništu gde bih se povukao ako se oni opet
pojave na ostrvu.
Sad sam  se  morao gorko kajati što sam,  proširujući  svoju pećinu, probio
hodnik  napolјe.  Trebalo  je  na  svaki  način  ispraviti  ovaj  nehat.  Posle  dugog
umovanja rešio sam da podignem oko svoga skrovišta još jednu ogradu na takvom
rastojanju od prvog zida da se izlaz iz pećine nađe u samom utvrđenju.
Uostalom, nije ni trebalo da dižem novi zid: dvostruki red drveća, koje sam još
pre dvanaest godina zasadio u polukrugu duž stare ograde, već je bio pouzdana
zaštita – tako je gusto bilo zasađeno drveće i tako se razgranalo. Ostalo je jedino da
se između svakog drveta pobije kolac, pa da se ceo ovaj luk pretvori u neprobojni
čvrst zid. Tako sam i uradio.
Sada je moja tvrđava opasana sa dva zida. Ali moji napori se nisu završili na
ovome. Svu površinu iza spolјnjeg zida zasadio sam mladicama što su ličile na
žalosnu vrbu. One su se dobro primile i rasle neobično naglo. Mislim da sam
zasadio najmanje dvadeset hilјada komada. Ali sam između ovog šumarka i zida
ostavio prilično veliki prostor kako bih izdaleka mogao da spazim neprijatelјe, inače
bi se oni mogli prikrasti mome zidu zaklonjeni drvećem.
Posle dve godine oko moje kuće ozelenela je mlada šumica, a već posle pet-šest
godina okružila me je gusta, potpuno neprohodna šuma – takvom se fantastičnom i
neverovatnom brzinom širilo i raslo ovo drveće. Nijedan čovek, bio on urođenik ili
belac, ne bi mogao sad ni slutiti da se iza ove šume krije dom.
Da bih ulazio u svoju tvrđavu i izlazio iz nje (jer stazu nisam ostavio u šumi),
koristio sam se  lestvicama prislanjajući ih uz breg. Kada  bih lestvice  uklonio,
nikakav živi stvor ne bi mogao prodreti do mene a da ne skrha vrat.
Evo kakav sam težak posao navalio sebi na pleća samo zato što mi se pričinilo
da mi preti opasnost. Živeći godinama kao pustinjak, daleko od lјudskog društva,
malo-pomalo odvikao sam se od lјudi i oni su mi izgledali strašniji nego svi leopardi
i tigrovi.GLAVA SEDAMNAESTA
ROBINSON SE OSVEDOČIO DA NјEGOVO OSTRVO POSEĆUJU LjUDOŽDERI
Dve godine su minule od dana kad sam ugledao u pesku trag čovečjeg stopala,
a nekadašnji duševni mir nikako da mi se  vrati. Svršeno je sa mojim mirnim
životom! Svako ko je godinama morao živeti u teškom strahu razumeće kako je
jadan i čemeran postao moj život.
Lutajući tako po ostrvu, dospem jednom do njegovog zapadnog kraja, kuda još
nisam kročio nogom. Ne silazeći do obale, popnem se na uzvišicu i odjednom mi se
pričini da sam daleko na pučini ugledao čamac.
„Mora da me oči varaju – pomislih. – Ta za sve ove duge godine otkako iz dana
u dan zurim u morsko prostranstvo, nikada ovde nisam video čamac."
Kakva šteta što nisam poneo dogled! Imao sam nekoliko; pronašao sam ih u
jednom sanduku koji sam bio preneo sa našeg broda. Ali, na žalost, ostavio sam ih
kod kuće. Nikako ne mogoh da razaznam je li to zbilјa bio čamac, mada sam dugo
upirao pogled u morsku dalјinu, pa su me i oči zabolele. Silazeći sa brežulјka prema
obali, nisam više ništa video; tako ni danas ne znam šta je to bilo. Morao sam se
odreći svakog dalјeg posmatranja. Ali sam se otada zarekao da nikad više ne izađem
iz kuće bez dogleda.
Izbivši na obalu – a na toj obali, kao što rekoh maločas, nikada nisam bio –
osvedočio sam se da tragovi čovečjih nogu uopšte nisu takva retkost kako mi se
činilo tokom ovih svih godina. Da, uverio sam se da nisam živeo na istočnoj obali
gde urođeničke piroge nisu pristajale, već bih znao da oni često dolaze na moje
ostrvo i da im njegova zapadna obala služi ne samo kao stalno pristanište nego i
kao mesto gde jedu i ubijaju lјude za vreme svojih surovih pirovanja.
Ono što sam ugledao kad sam se spustio sa brežulјka i izbio na obalu, potreslo
me je i zbunilo Čitava obala bila je zasuta lјudskim kostima: lobanjama, skeletima,
kostima ruku i nogu.
Ne mogu iskazati kakav me je užas obuzeo pri pogledu na ove lјudske kosti!
Znao sam da urođenička plemena stalno među sobom ratuju. Česti su i okršaji
na moru: jedna barka napada drugu.
„Mora biti – mislio sam – da posle svake bitke pobednici dovoze ovamo svoje
ratne zaroblјenike i ovde ih po svome nečovečnom običaju ubijaju i jedu, pošto su
svi lјudožderi."
I nedaleko odavde spazio sam okruglu zaravan nasred koje su se videli ostaci
lomače; verovatno su tu sedela ova svirepa bića dok su za vreme svojih odvratnih
orgija proždirala tela svojih bližnjih.Ovaj čudovišni prizor toliko me je potresao da sam u prvi mah zaboravio na
opasnost kojoj sam se izlagao ako i dalјe ostanem na ovoj obali. Gnušanje zbog
ovakvih zverstava istisnulo je iz moje duše svaki strah.
Često sam slušao o sličnim zverstvima, ali mi se još nikad nije desilo da ih sam
vidim. Sa gađenjem sam okrenuo glavu od ovog prizora. Smučilo mi se. Zamalo mi
se nije pomračila svest. Činilo mi se da ću se srušiti. Kad sam se pribrao, osetio
sam da ni trenutka ne smem ovde ostati; ustrčao sam uz breg i jurnuo natrag u
svoje sklonište.
Zapadna obala je ostala daleko iza mene, a ja još nikako nisam mogao da se
priberem. Najzad sam zastao, došao malo k sebi i počeo da pribiram misli. Kako
sam se uverio, ovi odvratni lјudi nikad nisu dolazili na ostrvo po plen. Biće da ni u
čemu nisu oskudevali, a možda su smatrali da ovde nema za njih ničega.
Dakle, samo treba i dalјe biti obazriv. Već osamnaest godina živim na ostrvu i
sve do pre neki dan ni jednom ne naiđoh na lјudske tragove. Valјda ću proživeti
ovde još osamnaest godina, a da se ne sretnem s tim divlјacima. Ali se takvog
slučaja ne moram plašiti, jer će mi od sada jedina briga biti da kako znam i umem
zametnem tragove svoga boravka na ostrvu.
Druga je stvar ako bi se na ostrvu pojavili Evroplјani, lјudi dobronamerni i
zaista kulturni, uvek gotovi da pomognu bližnjem koji je u nevolјi. Ali o takvoj sreći
nisam smeo čak ni da sanjam.
Mogao sam, da sam hteo, posmatrati urođenike odnekud iz zasede, ali nisam
želeo ni da ih vidim – toliko su mi odvratni ovi krvoločni divlјaci koji kao zveri
proždiru  jedan  drugog.  Žalostila  me  sama  pomisao  da  lјudi  mogu  imati  tako
nečovečne običaje.
Gotovo dve godine proveo sam neprekidno u onom delu ostrva gde je bio moj
posed – tvrđava pod bregom, koliba u šumi i onaj proplanak gde sam ogradio tor za
divokoze. Za ove dve godine nijednom ne siđoh da vidim šta je sa čamcem.
„Još bolјe, – mislio sam – napraviću nov brodić, a neka stara barka ostane
tamo gde  je. Opasno  je  ići  po nju. Na moru,  kraj te  obale  mogu me  napasti
urođenici-lјudožderi i oni bi me, svakako, rastrgli kao i ostale svoje zaroblјenike."
Ali prođe još godinu dana otprilike i na kraju odlučih da izvučem svoj čamac
otuda: veoma bi naporno bilo graditi nov. I taj bi novi čun bio gotov tek posle dve-tri
godine, a dotle bih bio lišen svake mogućnosti da plovim po moru.
Srećno sam uspeo da čamac prevezem na istočnu stranu ostrva i tu sam našao
veoma podesan zaliv zaštićen sa svih strana strmim hridima. Duž istočne obale
ostrva prolazila je morska struja, pa sam znao da se urođenici ni za živu glavu neće
odvažiti da se ovde iskrcaju.
Teško da će čitaocu izgledati čudnovato što me je pod utiskom ovih uzbuđenja i
užasa prošao svaki prohtev da se brinem o blagostanju i udobnosti. Moj um je
izgubio svoju pronalazačku sposobnost. Nije mi bilo do toga da se staram kako ćupobolјšati hranu, kad sam jedino mislio kako ću spasti goli život. Nisam smeo ni
ekser da zakucam, ni cepanicu da iscepam, jer mi se neprestano činilo da urođenici
mogu čuti ovu lupu. A već odavno sam rešio da više ne pucam.
Ali što je najvažnije, spopadao me je mučan strah kad god sam morao da
naložim vatru, jer me je uvek mogao odati dim koji se na svetlosti dana video sa
velike dalјine. Iz tog razloga sam sve poslove za koje je potrebna vatra (među njima i
grnčarstvo) preneo u novu prostoriju koju sam pronašao kratko vreme pre svega
ovog.
Evo u čemu je stvar: jednom sam tako radeći u šumi, na svoju neiskazanu
radost, otkrio prirodnu pećinu u steni.
Unutra je pećina bila vrlo prostrana, ali, uveren sam, ni jedan se divlјak ne bi
odvažio da se  skloni  u  nju. I  jedino  čoveku  koji  je  kao ja vapio za  skrovitim
skloništem moglo je pasti na um da se zavlači u ovo ždrelo.
Ovu sam pećinu otkrio pukim slučajem.
Radeći u šumi sekirom i, pošto sam okresao gusto granje sa jednog velikog
bora, opazih pod njim jaz binu. Zanimalo me je kuda vodi. S teškom mukom sam se
progurao kroz nju i našao se u pećini. Pećina je bila prostrana i tako visoka da sam
se već tu, na ulazu, mogao potpuno uspraviti. Ali moram reći da sam otuda izleteo
brže nego što sam ušao.
Zureći kroz tamu, ugledah dva ogromna staklena oka koja su me netremice
gledala; ona su svetlucala kao zvezde, odbijajući slabu dnevnu svetlost što se spolјa
probijala u pećinu i udarala pravo na njih. Nisam znao čije su ovo oči – đavolјe ili
lјudske, i pre nego što sam mogao ma šta da shvatim, izleteh iz pećine.
Posle kratkog vremena ipak sam se pribrao i po hilјadu puta nazvao sebe
budalom.
„Ko je preživeo dvadeset godina usamlјen na nenastanjenom ostrvu, ne priliči
mu da se plaši đavola – rekoh sebi. – Baš ako hoćemo u ovoj pećini nema nikoga ko
je strašniji od mene.“
I pribravši hrabrost, dohvatim upalјenu luč i vratim se u pećinu. Ali nisam
kročio ni tri koraka, osvetlјavajući put baklјom, kad se sada još jače uplaših: čuo
sam glasan uzdah; tako ječe lјudi od bola. Onda se začuše neki isprekidani zvuci
kao nerazgovetno mrmlјanje i opet težak uzdah.
Ustukao sam i zastao skamenjen od užasa; hladan znoj me je probio po celom
telu i kosa mi se digla uvis. No prikupivši svu smelost, opet pođem napred i na
svetlosti glavnje što sam je držao iznad glave ugledam na zemlјi ogromnog ostarelog
jarca.
Ležao je nepomično i teško disao u samrtnom hropcu; lipsavao je, očevidno, od
starosti. Gurnuo sam ta ovlaš nogom da se uverim može li ustati. Pokušao je da sedigne, ali nije mogao. „Neka samo leži – pomislih. – Kad je on mene tako preplašio,
kako li bi se tek uplašio svaki urođenik koji naumi da se uvuče ovamo!“
Sutradan sam poneo sa sobom šest velikih sveća svojeručne izrade (u to vreme
sam naučio da izrađujem dobre sveće od kozjeg loja, samo mi fitilјi još nisu ispadali
najbolјe) i vratio se u pećinu.
Pri ulazu pećina je bila široka, pa se postepeno sužavala tako da sam u dubini
pećine morao oko deset jardi mileti četvoronoške, što je bio, uzgred budi rečeno,
prilično smeo podvig jer nisam uopšte znao kuda vodi ovaj prolaz i šta me napred
očekuje. Ali, gle, – osetio sam da sa svakim korakom hodnik postaje sve širi. Malo
posle pokušah da ustanem i pokazalo se da se mogu uspraviti. Pećinski svod se
dizao  oko  dvadeset  stopa  u  visinu.  Upalio  sam  dve  sveće  i  ugledao  tako
veličanstvenu sliku kakvu za života još nisam video. Obreo sam se u prostranoj
špilјi. Plamen dveju sveća odbijao se od njenih svetlucavih zidova. Ovi su odsjajivali
u stotinu hilјada raznobojnih vatara. Da li su ovo bili dijamanti utisnuti u pećinski
kamen ili drugo drago kamenje. Nisam to znao. Najverovatnije da je to bilo zlato.
Ni slutio nisam da zemlјa može skrivati u svojim nedrima takve divote. To je
bila čarobna pećina. Dno joj beše suvo i zaravnjeno, zasuto sitnim peskom. Nigde
nisam mogao videti gadne stonoge ili crve, nigde – ni po zidovima ni svodovima ni
traga od vlage. Jedina je nezgoda bila – uski ulaz, ali je za mene ova nezgoda
predstavlјala nešto dragocenije od svega jer sam toliko vremena tražio bezbedno
utočište, a skrovitije od ovog teško bi se našlo. Tako sam se obradovao svome
otkriću i odlučio da bez oklevanja prenesem u svoju špilјu veći deo stvari do kojih
mi je naročito stalo, pre svega barut i sve rezervno oružje, to jest dve lovačke puške
i tri muškete.
Prevlačeći stvari u svoju novu ostavu, prvi put sam otvorio bure s promočenim
barutom. Uveren sam bio da sav ovaj barut nije valјao ni za šta, ali se pokazalo da
je voda prodrla u burence samo tri do četiri palca unaokolo. Promočeni barut se
stvrdnuo i na taj način se obrazovala čvrsta kora; u toj kori se sav ostali barut
očuvao zdrav i čitav kao jezgro u orahovoj lјusci. Tako sam neočekivano postao
vlasnik novih zaliha odličnog baruta.
Kako je bilo prijatno ovo iznenađenje! Sav ovaj barut – a nije ga nikako bilo
manje od šezdeset funti – preneo sam u svoju špilјu radi lakšeg čuvanja, ostavivši
tri do četiri funte da mi budu pri ruci u slučaju da me urođenici napadnu. U špilјu
sam prevukao i svu zalihu olova od kojeg sam pravio metke.
Sad sam se činio sebi kao jedan od onih drevnih divova koji su, po predanju,
živeli u raselinama stena i u pećinama kamo ni jedan čovek nije mogao dopreti.
„A sada, – govorio sam sebi – ma i pet stotina divlјaka jurilo po celom ostrvu
tražeći me, nikad neće otkriti moje tajno skrovište, a pronađu li ga, neće se drznuti
da ga napadnu."Stari jarac koga sam onda zatekao u novoj pećini uginuo je sutradan i zakopao
sam ga u zemlјu na istome mestu gde je i ležao: bilo je to mnogo lakše nego izvlačiti
ga iz pećine.
Nastupila je već dvadeset treća godina otkako živim na ostrvu. Uspeo sam do te
mere da se srodim sa njegovom prirodom i podneblјem, i samo da nisam strahovao
od urođenika koji su svakog časa mogli ovamo nagrnuti, drage volјe bih pristao da
ovde u zatočenju proživim ostatak svojih dana do poslednjega časa, a posle bih
legao i umro kao onaj stari jarac.
Poslednjih godina, još dok nisam znao da mi preti napad divlјaka, izumeo sam
neke zabave koje su mi u samoći bile velika razonoda. Zahvalјujući njima, provodio
sam vreme mnogo veselije nego pre.
Kako je već rečeno, prvo sam naučio svoga Pola da govori i on je brblјao tako
srdačno, izgovarao reči tako razgovetno i jasno da sam ga slušao sa uživanjem.
Mislim da ni jedan drugi papagaj ne bi umeo bolјe da ćereta nego on. Proživeo
je kod mene punih dvadeset i šest godina. Je li mu još dugo ostalo da živi, ne znam;
Brazilci tvrde da papagaji mogu živeti sto godina.
Imao sam još dva papagaja; i oni su umeli da govore i obojica su kreštali:
„Robine Kruso!“, ali ni blizu tako dobro kao Pol. Istina, na njegovu obuku sam
utrošio mnogo više vremena i napora.
Moj pas mi je bio najmiliji saputnik i veran drug svih šesnaest godina. Onda je
od starosti mirno uginuo, ali nikad neću zaboraviti kako me je odano voleo.
One mačke koje sam zadržao u svom domu odavno su već postale punopravni
članovi moje velike porodice.
Osim toga, uvek sam držao dva-tri jareta koje sam navadio da mi jedu iz ruke.
I uvek sam gajio mnogo ptica. Hvatao sam ih na obali, podsecao im krila da ne bi
mogle odleteti i one bi se vrlo brzo pripitomile i s veselim cvrkutom sletele čim bih
se pojavio na pragu.
Mladice  koje  sam  zasadio  pred tvrđavom  odavno  su se  razgranale  u gust
šumarak, a u tom šumarku nastanilo se mnogo ptica. One  su vile gnezda po
niskom drveću i izvodile mladunce i sav taj život koji je vrio odasvud tešio me i
veselio u samoći.
Tako bih, ponavlјam, živeo lepo i prijatno i bio bih zadovolјan svojim udesom –
samo da nisam strepeo da će me divlјaci napasti.GLAVA OSAMNAESTA
DIVLjACI PONOVO POSEĆUJU ROBINSONOVO OSTRVO – BRODOLOM
Došao je decembar i trebalo je podići letinu. Radio sam u polјu od jutra do
večeri.  I  tako  sam  jednom,  izašavši  iz  kuće  još  u  svitanje,  na  svoje  veliko
zaprepašćenje i užas ugledao ka obali, dve milјe od moje pećine, plamen sa velike
lomače.
Znači, opet su se pojavili divlјaci na mom ostrvu! I nisu iskrsli na onoj strani
gde  nikad  nisam  bio,  već  ovde,  nedaleko  od  mene.  Skamenio  sam  se  od
zaprepašćenja.
Pritajio sam se u šumarku koji je okruživao moj dom i nisam smeo da kročim
napolјe da ne bih nabasao na divlјake. Ali. i skriven u šumici, bio sam veoma
nespokojan: strepeo sam da će divlјaci, počnu li švrlјati po ostrvu i ugledaju li moje
njive, stado i sklonište – pogoditi da u ovom kraju žive lјudi i neće se smiriti dok me
ne  pronađu. Nisam smeo oklevati.  Žurno sam se  povukao iza ograde, podigao
lestvice kako bih zaturio trag i stao se pripremati za odbranu.
Napunio sam svu artilјeriju (tako sam prozvao svoje muškete), pregledao i
nabio oba pištolјa i rešio da se branim do poslednjeg daha.
Proveo sam blizu dva časa u svojoj tvrđavi domišlјajući se šta bih još mogao
preduzeti u odbranu svoga utvrđenja.
„Kakva šteta što svu moju vojsku sačinjava jedan jedini čovek! – mislio sam. –
Nema u mene čak ni izviđača koje bih mogao poslati u izvidnicu."
Nisam znao šta se radi u neprijatelјskom logoru. Ova me je neizvesnost mučila.
Dočepam dogled, prislonim lestvice uza strminu brega i popnem se na sam vrh.
Tamo sam legao ničice i upravio dogled ka mestu gde sam ugledao vatru. Videlo se
da ih je bilo najmanje devetorica. Svi su sedeli oko male lomače goli golcati.
Dabome, oganj nisu raspalili da se greju; to im nije bilo nužno jer je napolјu
bila žega. Ne, uveren sam da su na ovoj lomači pekli lјudsko meso za svoj divlјački
obed. Plen je, svakako, bio pripremlјen, a je li bio živ ili ubijen, to nisam znao.
Ljudožderi su prispeli na ostrvo u dve piroge koje su sada ležale na žalu: bilo je
vreme oseke i moji strašni gosti mora da su čekali plimu kako bi otplovili natrag.
Tako se i zbilo: samo što je nastupila plima, divlјaci su jurnuli prema barkama
i otisnuli se. Zaboravih reći da su sat i po pre odlaska igrali na obali: kroz dogled
sam dobro mogao da pratim njihove divlјačke pokrete i skokove.
Čim sam utvrdio da su urođenici napustili ostrvo i izgubili se, siđem s brega,
prebacim o rame obe puške, o pojas zadenem dva pištolјa i svoju veliku sablјu bez
korica i, ne časeći ni časka, uputim se onom brežulјku odakle sam vršio prva
izviđanja kad sam na obali otkrio čovečji trag. Stigavši do tog mesta (što mi jeoduzelo puna dva časa, pošto sam bio teško natovaren oružjem), pogledah prema
moru i videh još tri čamca sa divlјacima. Plovili su od ostrva prema kopnu.
Ovo me je užasnulo. Trčao sam prema obali i umalo nisam kriknuo od gneva
kad sam ugledao tamo ostatke  tek završene svirepe gozbe: krv, kosti i parčad
lјudskog mesa što su ga ovi krvoloci maločas žderali igrajući i veseleći se.
Spopao me je takav bes, osetio sam takvu mržnju prema ovim ubicama da
zaželeh da im se strašno osvetim za njihovu krvoločnost. Zakleo sam se da ću ih
idući put, kad opet ugledam njihove krvave orgije na obali, napasti i pobiti, ma
koliko ih bilo.
„Neka padnem u neravnoj borbi, neka me rastrgnu, – govorio sam sebi – ali zar
mogu dopustiti da na moje oči lјudi nekažnjeno jedu lјude!“
Međutim, proteklo je petnaest meseci, a divlјaci se nisu pojavlјivali. Za sve ovo
vreme u meni se nije gasio ratnički žar. Neprestano sam mislio samo na to kako da
potamanim lјudoždere.
Naumih da ih iznenada napadnem, tim pre ako se opet podele u dve grupe kao
što se desilo kad su poslednji put dolazili.
Nije mi ni na um palo tada – čak i ako pomlatim divlјake koji ovamo dođu
(uzmimo da ih je deset ili dvadeset) – da ću sutra ili za nedelјu dana ili, možda,
posle mesec dana imati posla sa novim divlјacima. A onda opet sa novim i tako bez
kraja dok se i sam ne pretvorim u takvog strašnog ubicu kao i ova nesrećna
stvorenja koja jedu svoju sabraću, lјude.
Petnaest  ili  šesnaest  meseci  živeo  sam  u  stalnom  uzbuđenju.  Rđavo  sam
spavao, svake noći snevao strašne snove i često sam skakao iz postelјe sav cepteći.
Pokatkad  sam  sanjao  kako  ubijam  divlјake  i  živo  sam  video  u  snu  sve
pojedinosti našeg okršaja. Ni danju nisam imao ni trenutka mira. Po svoj prilici,
ovakvo napregnuto duševno stanje bi me na kraju dovelo do ludila, da neočekivano
nije iskrsnuo događaj koji je odmah odvukao moje misli na drugu stranu.
Dogodilo se to u dvadeset četvrtoj godini otkako sam na ostrvu, sredinom maja,
ako se može verovati mome nesigurnom drevnom kalendaru.
Celog  dana,  16.  maja,  besnela  je  jaka  bura,  grmelo  je,  munje  su  sevale,
nepogoda ni za trenutak nije prestajala. Dan je smenila ista takva olujna noć.
Kasno uveče čitao sam knjigu, starajući se da zaboravim na svoje muke. Odjednom
čuh topovski plotun. Izgledalo mi je kao da dolazi s mora.
Skočih navrat-nanos, u tren oka prinesoh lestvice uz padinu brega i počeh se
peti naviše u strahu da ne izgubim ni sekundu dragocenog vremena. Upravo u času
kad sam se našao gore, daleko na moru sinu vatra i, doista, posla pola minuta
odjeknu drugi topovski pucanj.
„Na moru tone brod – rekoh sebi. – Šalјe signale, nada se da će biti spasen.
Biće da je blizu druga lađa koju ovaj brod poziva u pomoć.“Bio  sam  uzbuđen i  uzrujan,  ali  se  nisam  nimalo pomeo i  uspeo sam  da
zamislim kako će – kad već ja ne mogu da pomognem ovim lјudima – možda oni
meni pomoći. Začas sam skupio sve suvarke koji su se našli unaokolo, složio ih na
gomilu i potpalio. Drvo je bilo suvo; odmah je planulo u prkos jakom vetru, i tako se
razbuktalo da su sa broda. ako je to zbilјa bio brod, morali videti moj signal. I vatru
su, nema sumnje, spazili jer je odmah, čim je suknuo plamen sa lomače, odjeknuo
novi topovski plotun, a onda još jedan, i još jedan, i uvek sa iste strane.
Održavao sam vatru svu noć do zore, a kad je svanulo i jutarnja se magla malo
razvejala, ugledao sam na moru, pravo na istoku, nekakav taman predmet. Je li to
bio kostur broda ili jedro, ni kroz dogled nisam mogao da raspoznam jer je bilo vrlo
daleko, a more još u izmaglici.
Celo jutro sam posmatrao predmet koji se nazirao na moru i uskoro se uverio
da se ne kreće. Jedino sam mogao pretpostaviti da je to brod koji je bacio sidro.
Nisam istrpeo: dohvatih pušku i durbin i otrčah na jugoistočnu obalu ka
mestu sa koga su počinjale stene, koje su kao venac zalazile u more.
Magla se već digla i, pošto sam se popeo na najbližu stenu, jasno sam mogao
raspoznati kostur razbijenog broda. Srce mi se steglo od jada. Očevidno, nesrećni
brod se nasukao noću na nevidlјive podvodne stene i razbio se na mestu gde one
pregrađuju tok pomamnoj morskoj struji. To su bile one hridi koje su jednom i meni
pretile propašću.
Da su brodolompici opazili ostrvo, verovatno bi spustili čamce i pokušali da se
dohvate obale.
Ali zašto su opet pucali iz topova odmah pošto sam upalio vatru? Možda su,
ugledavši oganj, spustili u more čamac za spasavanje i zaveslali prema obali, ali
nisu mogli odoleti pomamnoj buri koja ih je odvukla na drugu stranu, pa su se
podavili? A možda su još pre brodoloma ostali bez čamca? Dešava se i to za vreme
bure kad brod počne tonuti, posada često mora da baca sa broda čamce kako bi
olakšali teret. Možda ovaj brod nije bio sam. Možda su se pored njega našle na
moru  još  dve-tri  lađe,  pa  su,  čuvši  signale,  doplovile  do  nesrećnog  sabrata  i
prihvatile njegovu posadu? Uostalom, teško da se takvo šta moglo desiti. Nisam
opazio nikakve tragove nekog drugog broda.
Ali ma kakav udes da je zadesio nesrećnike, nisam im mogao priteći u pomoć, i
mogao sam jedino da oplakujem njihovu propast. Žalio sam i njih i sebe.
Teže nego ikad osetio sam toga dana svu strahotu svog usamlјenog života.
Ugledavši brod, razumeo sam koliko sam silno čeznuo za lјudima, kako žarko želim
da vidim njihova lica, da im čujem glas, stisnem ruku, razgovaram s njima! Sa
usana su mi se stalno otimale reči: „Oh, da su se bar dva ili tri čoveka, – ne, jedan
od njih samo da se spasao i doplivao do mene! Bio bi mi drug, prijatelј i sa njim bih
mogao deliti i zlo i dobro."
Ni jedan jedini put za sve vreme moje usamlјenosti nisam osetio takvu žudnju
da budem sa lјudima.– Makar samo jedan! Oh, jedan samo! – ponavlјao sam kasnije po hilјadu puta.
I ove reči su raspirivale u meni takvu tugu da sam, izgovarajući ih, grčevito
stezao pesnice i tako jako stiskao zube da ih potom dugo nisam mogao rastaviti.GLAVA DEVETNAESTA
ROBINSON PONOVO POKUŠAVA DA NAPUSTI OSTRVO
I tako sve do kraja svog boravka na ostrvu nisam doznao da li se kogod spasao
sa potonulog broda.
Nekoliko dana posle brodoloma našao sam na obali prema mestu gde se razbila
lađa leš brodskog malog koji se udavio. Posmatrao sam ga sa iskrenom tugom. Imao
je tako milo i prostodušno mladićko lice! Da je ostao živ, možda bih ga zavoleo i
život bi mi bio mnogo srećniji.
Ali ne vredi tugovati za onim što se ne da popraviti. Dugo sam lutao žalom, a
onda sam opet prišao davlјeniku. Na sebi je imao kratke pamučne čakšire, plavu
lanenu košulјu i matrosku bluzu. Ni po kakvim oznakama nije se moglo odrediti
koje je narodnosti: u njegovim džepovima ništa se nije našlo, sem dva zlatnika i
lule.
Bura se stišala i prohtelo mi se da uzmem čamac i njime odem do broda.
Nisam sumnjao da ću tamo naći korisnih stvari koje mi mogu ustrebati. Ali me nije
samo ovo privlačilo: više od svega uzbuđivala me je nada da nije možda na brodu
ostalo živo biće koje bih mogao da spasem od smrti.
„I ako ga spasem, – govorio sam sebi – život će mi postati svetliji i radosniji."
Ova misao je zagospodarila svim mojim srcem: osećao sam da neću imati mira
ni danju ni noću dok ne odem do postradale lađe. I rekoh sebi:
„Neka bude šta bude, ali pokušaću da dospem tamo. Po svaku cenu moram se
otisnuti na more ako neću da me grize savest."
S ovom odlukom pohitao sam natrag u svoju tvrđavu i stao se pripremati na
težak i opasan put.
Poneo sam hleba, veliki krčag vode za piće, bocu ruma, kotaricu suvog grožđa i
kompas. Natovario sam na pleća sve to dragoceno blago i uputio se obalom gde je
moj čamac. Iscrpevši iz njega vodu, složio sam stvari i vratio se po novi tovar. Ovog
puta sam uzeo veliku vreću pirinča, drugi krčag sa vodom, dvadesetak ječmenih
lepinjica, bocu kozjeg mleka, malo sira i štit za sunce.
Sve sam ovo jedva prebacio u čamac i otisnuo se. Isprva sam veslao i držao se
što bliže obali. A kad sam stigao do severoistočnog kraja ostrva i kada je trebalo dići
jedro i pustiti se na pučinu, zastao sam u nedoumici.
„Da idem ili ne? Da stavim život na kocku ili ne?“ – pitao sam se.
Pogledao sam brzu morsku struju koja je opasivala ostrvo, setio se strašne
opasnosti kojoj sam se izložio prilikom prvog putovanja i moja je odvažnost polakomalaksavala. Ovde su se obe struje sučelјavale i ja sam video da će me i jedna i
druga odvući na pučinu, ma u koju od njih da upadnem.
„A moj čamac je tako malen, – govorio sam sebi – i dosta je da dune samo jači
vetar, talas će ga odmah zaplјusnuti i propast mi je neminovna."
Pod utiskom ovih misli sav sam pretrnuo i bio sam spreman da odustanem od
svog poduhvata.  Uplovio sam  u mali zaton, pristao čamcem uz obalu,  seo na
brežulјak i duboko se zamislio ne znajući šta ću.
Ali ubrzo je nastala plima i ocenio sam da stvar ne stoji baš tako loše: pokazalo
se da struja oseke teče sa južne strane ostrva, a struja plime – sa severne, pa ako
pri povratku sa razbijenog broda budem držao kurs prema severnoj obali ostrva,
ostaću živ i zdrav.
Nisam se, dakle, imao čega plašiti. Ponovo sam živnuo duhom i odlučio da
isplovim  sutra  čim  svane.  Pala  je  noć.  Prenoćio  sam  u  barci,  pokrivši  se
mornarskom kabanicom, a zorom rano krenuo na put.
U početku sam uzeo kurs prema otvorenom moru dok nisam upao u morsku
struju koja je tekla na istok. Struja me je snažno ponela i za dva nepuna časa došao
sam do broda.
Sumoran prizor ukazao se pred mojim očima: brod (svakako španski) zario se
klјunom između dve stene. Krma je bila odneta, samo je pramac ostao čitav. I
glavna katarka i prednja bile su slomlјene u korenu. Kada sam pristao uz bok, na
palubi se pomoli pas. Ugledavši me, stao je zavijati i skičati, a kad sam ga pozvao,
skoči u vodu i dopliva do mene. Izvukao sam ga u čamac. Lipsavao je od gladi i žeđi.
Pružio sam mu malo hleba i on je kidisao na njega kao izgladneli kurjak na snežnoj
zimi. Kad se pas zasitio, dadoh mu malo vode i on stade lokati tako halaplјivo i
zaista bi pukao da sam mu dao koliko je hteo.
Zatim sam se popeo na brod. Prvo što ugledah bila su dva leša; ležali su u
kabini na palubi, držeći se grčevito za ruke. Verovatno, kad se brod nasukao na
stenu, talasi su ga sve vreme zaplјuskivali jer je bila jaka bura, i strahujući da ih
more ne odnese preko ograde, ova dva čoveka su se uhvatila jedan za drugog i tako
se udavila. Talasi su bili vrlo visoki i tako se često prelivali preko palube da je brod,
u stvari, sve vreme bio pod vodom, i oni koje talas nije odneo udavili su se u
kajitama i drugim brodskim prostorijama. Osim psa, na lađi nije bilo nijednog živog
bića.
Veći deo stvari odnelo je more, a ono što je ostalo bilo je mokro. Istina, u utrobi
lađe bila su nekakva burad, ne znam da li sa vinom ili rakijom, ali su bila tako
velika da nisam ni pokušao da ih dignem.
Tamo su bili i sanduci koji mora da su pripadali mornarima; dva sanduka sam
spustio u čamac i ne pokušavajući da ih otvorim. Da je umesto pramca zadnji deo
broda ostao čitav, svakako bih došao do mnogo čega, jer sam i u ova dva sanduka
kasnije otkrio neke dragocenosti. Brod je, vidi se, bio veoma bogat.Osim sanduka pronašao sam na brodu burence sa alkoholnim napitkom. U
burencetu nije bilo više od dvadeset galona pa ipak sam ga na jedvite jade preneo u
barku. U kajiti sam pronašao nekoliko pušaka i oveći rog sa barutom, a u njemu
četiri funte baruta. Puške sam ostavio jer mi nisu bile potrebne, a barut poneo.
Uzeo sam još vatralј i mašice što mi je bilo preko potrebno. Poneo sam i dva
bakarna kotlića i bakarnu džezvu.
S ovim tovarom i sa psom otisnuo sam se od broda jer je već počinjala plima.
Tog dana oko jedan čas posle ponoći vratio sam se na ostrvo izmučen i premoren.
Rešio sam da ne prenosim svoj plen u pećinu, nego u novu špilјu pošto je ona,
bila bliže. Noć sam opet prespavao u čamcu, a ujutro sam, založivši se jelom,
istovario na obalu donesene stvari i pregledao ih podrobno. U burencetu se zatekao
rum, istina, prilično loš, mnogo gori od onog što smo ga pili u Brazilu; ali kad sam
otvorio sanduke, našao sam mnogo korisnih i skupocenih stvari.
U jednom je, na primer, bio kovčežić izvanrednog lepog i neobičnog oblika; u
kovčežiću  je  bilo  više  boca  sa  divnim  srebrnim  zapušačima;  u  svakoj  boci  –
najmanje  tri  pinte  osobitog,  mirišlјavog  likera.  Tu  sam  pronašao  i  četiri  tegle
odličnog slatka; na žalost, dve su bile upropašćene slanom morskom vodom, ali
druge dve su bile tako dobro zatvorene da nije prodrla ni kap vode. Još sam tu
našao nekoliko sasvim čitavih košulјa i ovo otkriće me je mnogo obradovalo; uz to
tuce i po šarenih marama i toliko belih platnenih maramica što mi je pričinilo veliku
radost,  jer je  veoma  prijatno  za vreme  vrelih dana otirati oznojeno lice  lakom
platnenom maramicom.
Na dnu sanduka sam pronašao tri kese sa novcem i nekoliko grumenčića zlata,
težine, mislim, oko jednu funtu.
U  drugom  sanduku  su  bili  kratki  kaputi,  čakšire  i  prsluci,  sve  prilično
iznošeno i od jevtinijeg materijala.
Istinu da kažem, kad sam polazio na brod, mišlјah da ću u njemu naći više
korisnih i skupocenih stvari. Doduše, obogatio sam se stekavši prilično krupnu
sumu novca, ali zar novac nije bio za mene nepotrebno smeće? Drage volјe bih dao
sav ovaj novac za tri ili četiri para najobičnijih cipela i čarapa koje nisam obuvao
već nekoliko godina.
Sklonivši plen na pouzdano mesto, opet sam seo u čamac i odveslao natrag uz
obalu. Noć je pala kad sam stigao kući. Kod kuće je sve bilo u najbolјem redu:
mirno, prijatno i tiho. Papagaj me je dočekao toplom reči, i jarići su mi pritrčali tako
razdragano da sam ih morao pomilovati i položiti im svežeg klasja.
Od tog doba kao da su se razvejale sve nekadašnje strepnje. Nastavio sam da
živim po starome, bez ikakvih uzbuđenja, obrađujući polјa i gajeći životinje uz koje
sam se još jače pribio.
Tako sam proživeo još jedno dve godine u potpunom zadovolјstvu i ne znajući
za nemaštinu. Ali za ove dve godine samo sam o tome snevao – kako da odem s
ostrva. Od časa kad sam ugledao lađu koja mi je obećala slobodu, samoća mi jepostala još mrskija. Dane i noći sam provodio maštajući o bekstvu iz ove tamnice.
Da sam imao pri ruci barku, makar kao onu na kojoj sam utekao od Mavara,
otisnuo bih se na more bez razmišlјanja, bez obzira na to kuda će me vetar odneti.
Najzad sam došao do zaklјučka da ću uspeti da se dokopam slobode samo u
slučaju ako zarobim nekog od urođenika koji dolaze na moje ostrvo. Najbolјe bi bilo
uhvatiti jednog od onih nesrećnika koje su varvari ovamo dovlačili da ih rastrgnu i
pojedu. Ja ću mu spasti život, a on će mi pomoći da se dokopam slobode. Ali ovakav
plan  bio  je  i  opasan  i  težak:  da  bih  uhvatio  divlјaka,  valјa  mi  napasti  čopor
lјudoždera i potući ih sve do jednoga, a teško da će mi ovo poći za rukom. Uz to,
duša mi je drhtala pri pomisli da moram proliti toliku lјudsku krv, makar i radi
sopstvenog spasenja.
Dugo sam se borio sa samim sobom. I najzad je vatrena žudnja za slobodom
nadjačala sve razloge razuma i savesti. Rešio sam da pošto-poto uhvatim jednog od
tih divlјaka kad prvi put dođu na moje ostrvo.GLAVA DVADESETA
ROBINSON SPASAVA UROĐENIKA I DAJE MU IME PETKO
Prošlo  je  još  godinu  i  po  dana.  Jednog  ranog  jutra  na  svoje  veliko
zaprepašćenje ugledah kraj obale pet do šest piroga. Ljude nisam video, što znači da
su se divlјaci iskrcali na obalu i nekuda iščezli.
Znajući da u svakoj obično sedi po šest i više lјudi, priznajem, pomalo sam se
uplašio. Nikako nisam očekivao da se moram tući sa tako brojnim neprijatelјem.
„Najmanje ih je dvadesetorica a biće, bogami, i trideset. Kako mogu ja, jedan,
da nadjačam svu ovu ogromnu rulјu?" – jadao sam se sam sebi.
Kolebao sam se i nisam znao šta mi valјa činiti, ali sam ipak napravio zasedu u
svojoj tvrđavi i spremio se za borbu.
Unaokolo je vladala tišina. Dugo sam osluškivao ne dopiru li s one strane krici
ili pesme urođenika. Naposletku mi je dojadilo da čekam. Ostavio sam puške ispod
lestvica i popeo se na brežulјak.
Opasno je bilo izvirivati. Zaklonio sam se iza ove uzvišice i stao da posmatram
kroz dogled. Divlјaci su se sada vratili svojim barkama. Bilo ih je najmanje trideset.
Na obali su raspalјivali lomaču i, po svoj prilici, varili na vatri nekakvo jelo. Nisam
mogao da razaberem šta se kuva, samo sam video kako igraju oko lomače uz
jarosne skokove i pokrete, kao što obično igraju divlјaci.
Motreći ih neprestano kroz dogled, videh kako su pritrčali čamcima, izvukli dva
čoveka i odvukli ih do lomače. Svakako ovi su nesrećnici bili određeni za klanje. Do
ovog su časa, mora biti, ležali u barkama, vezanih ruku i nogu. Jednog od njih su u
tren oka oborili na zemlјu; verovatno su ga mlatnuli po glavi tolјagom ili drvenim
mačem, tim običnim urođeničkim oružjem; u taj čas na njega skočiše još dvojica-
trojica i prihvatiše se posla: rasporili su mu trbuh i stali da ga čereče.
Drugi je zaroblјenik stajao očekujući isti udes.
Zabavlјeni oko prve žrtve, njegovi mučitelјi su zaboravili na njega. Jadnik se
osetio na slobodi i, prirodno, u njemu se rodila nada na spasenje. On se naglo otrže
i s neverovatnom brzinom naže bežati. Trčao je žalom ka mestu gde je bilo moje
sklonište.
Istinu da kažem, strahovito sam se uplašio kad videh kako juri pravo prema
meni. A kako da se čovek ne uplaši: u prvi mah mi se učini da je cela rulјa nagrnula
u poteru za njim.
Uprkos tome, ostao sam na svom položaju i uskoro sam opazio da begunca
gone samo dvojica ili trojica, dok su drugi, pretrčavši izvesno rastojanje postepeno
zaostajali i počeli se vraćati lomači. Ovo mi je vratilo srčanost. Ali sam odahnuo tekkad sam spazio da je begunac daleko izmakao svojim neprijatelјima; bilo je jasno –
ako bude izdržao da trči ovom brzinom još pola časa, neće ga uhvatiti.
Begunca i gonioce delio je od moje tvrđave onaj zaliv o kome je više puta bilo
reči, onaj gde sam pristajao splavovima kad sam prevozio stvari sa naše lađe.
„Šta će činiti ovaj nesrećnik – pomislih – kad stigne do zaliva? Moraće da ga
prepliva, inače neće umaći poteri."
Ali sam uzalud strepeo za njega; begunac se baci u vodu bez razmišlјanja, hitro
prepliva zaliv, izroni na drugu obalu i, ne usporavajući korake, polete dalјe.
Od trojice njegovih gonilaca samo su dvojica skočila u vodu, a treći se nije
odvažio; on postoja na obali, prateći pogledom drugu dvojicu, okrenu se i polako se
vrati.
Sa radošću sam  opazio da su dva urođenika, koja su progonila begunca,
plivala dvostruko sporije od njega. I tada osetih da je vreme da se umešam. Srce mi
je zaigralo u grudima.
„Sad ili nikad – rekoh u sebi i poleteh napred. – Po svaku cenu treba spasti
ovog nesrećnika! “
Ne gubeći vreme, sjurih se niz lestvice do podnožja brega, dograbih puške koje
sam tamo ostavio, potom istom brzinom ustrčah opet na brežulјak, spustih se
drugom stranom i jurnuh prečicom pravo prema moru kako bih zadržao divlјake.
Pošto sam niz breg strčao prečim putem, to sam se za tili čas našao između
begunca i njegovih gonilaca. On je neprestano trčao, te me nije ni opazio.
Viknuh mu:
– Stoj!
On se osvrte i u prvi mah, izgleda, više se uplaši mene nego svojih gonilaca.
Dadoh mu znak da mi priđe, a sam pođoh laganim korakom u susret onoj dvojici
divlјaka što su jurili ovamo. Kad je onaj prvi naišao pored mene, iznenada se bacim
na njega i oborim ga kundakom puške. Plašio sam se da pucam da ne uzbunim
ostale divlјake, mada su oni ostali daleko i teško da bi mogli čuti moj hitac. I da su
ga čuli, ne bi se dosetili šta je to.
Čim se jedan od gonilaca sruši, onaj drugi ustuknu očigledno uplašen. Ja sam
mu se dalјe hladnokrvno približavao. Ali kada sam, prišavši bliže, opazio u njegovim
rukama luk i strelu kojom je cilјao u mene, morao sam pucati hteo-ne hteo. Uzeo
sam ga na nišan, povukao oroz i ubio ga na mestu.
Nesrećni begunac, uprkos tome što sam ubio oba njegova neprijatelјa (tako je
bar njemu moralo izgledati), toliko se prepao vatre i praska iz puške da je izgubio
moć kretanja; stajao je kao prikovan za mesto ne znajući šta će: da beži ili da
ostane, iako bi, svakako, više voleo pobeći da je samo mogao.Opet stanem vikati i davati mu znake da mi se približi.
Razumeo je; koraknuo je jedan-dva puta i zastao, onda je pošao još nekoliko
koraka  i opet stao  kao ukopan.  Tada sam  zapazio da  sav  cepti;  nesrećnik  se
verovatno plašio da ću ga, padne li mi šaka, ubiti odmah kao i one divlјake. Ponovo
sam mu dao znak da mi priđe i svakojako sam se trudio da ga ohrabrim.
Prilazio mi je sve bliže. Na svakih deset ili dvanaest koraka bacao se na kolena.
Očevidno je hteo da mi izrazi zahvalnost što sam mu spasao život.
Ja sam mu se lјubazno osmehivao i dalјe ga srdačno dozivao rukom.
Divlјak je najzad prišao sasvim blizu. Opet je pao na kolena, polјubio zemlјu,
prilјubio se uz nju licem i, podigavši moju nogu, položio je sebi na glavu. Ovo je
izgleda, značilo da mi se on zaklinje da će do smrti biti moj rob.
Podigao sam  ga i sa lјubaznim blagonaklonim osmehom trudio se  da mu
pokažem da nema razloga da me se boji.
Iznenada sam opazio da divlјak koga sam mlatnuo kundakom nije ubijen. već
samo onesvešćen. On se pokrenu i poče dolaziti k svesti.
Obratih pažnju beguncu:
– Pogledaj, tvoj neprijatelј je još živ!
Ovaj promuca nekoliko reči kao odgovor, pa iako ništa nisam razumeo, sami
zvuci njegovog govora bili su mi slađi od muzike: ta za punih dvadeset pet godina
kako živim na ostrvu – prvi put sada čujem glas čoveka.
Međutim,  nisam  imao  kad  da  se  podajem  ovakvim  mislima:  onesvešćeni
lјudožder toliko se pridigao da je već sedeo na zemlјi. Opazio sam da se moj divlјak
opet uplašio. Trebalo je jadnika umiriti: i već uzeh na nišan njegovog neprijatelјa,
kad mi divlјak poče znacima pokazivati da mu dam sablјu koja mi je gola visila o
bedru. Pružih mu sablјu. On je u tren oka ščepa, polete na svog dušmanina i
jednim zamahom odseče mu glavu. Ovakva spremnost mnogo me je iznenadila:
nikad u svom veku nesrećni divlјak nije video drugo oružje, izuzev drvene mačeve.
Posle sam saznao da ovdašnji urođenici biraju za mačeve vrlo tvrdo drvo i tako ga
dobro oštre da se ovakvim drvenim mačem može odrubiti glava baš kao i čeličnim.
Posle ovog krvavog obračuna sa svojim goniocem, moj divlјak (odsad ću ga zvati
mojim divlјakom) sa radosnim osmehom vrati k meni, držeći u jednoj ruci moju
sablјu, a u drugoj glavu žrtve. Pošto je izveo preda mnom čitav niz nekakvih meni
nerazumlјivih pokreta, svečano je položio glavu i oružje na zemlјu kraj mojih nogu.
On je video kako sam ubio jednog njegovog dušmanina i ovo ga je porazilo: nije
mogao da razume kako neko može da ubije čoveka na tolikom rastojanju.
Pokazivao je na ubijenog i znacima molio za dopuštenje da ode i da ga vidi.
Postarao sam se da mu i ja znacima objasnim kako mu ne prečim da ispuni tu
želјu, i on odmah otrča tamo. Prišavši lešu, stade kao skamenjen i dugo je sa
zaprepašćenjem zurio u njega. Zatim se naže nad njim i stade ga prevrtati čas najednu, čas na drugu stranu. Spazivši ranu, on se pomno zagleda u nju. Tane je
pogodilo  divlјaka  pravo  u  srce  i  nije  isteklo  mnogo  krvi;  nastalo  je  unutarnje
krvarenje i smrt je nastupila naprečac.
Skinuvši s mrtvaca njegov luk i tobolac sa strelama, moj divlјak se vrati meni.
Ja se istog časa okrenem i pođem pozivajući ga da ide za mnom. Pokušah da mu
znacima objasnim da ovde ne smemo ostati jer urođenici koji su sada na obali,
mogu svakoga časa krenuti za njim u hajku.
On mi takođe znacima odgovori da bi valјalo prvo zakopati mrtvace u pesak da
ih neprijatelјi ne opaze ako dojure ovamo. Saglasio sam se, i on se odmah dade na
posao. Sa zadivlјujućom brzinom rukama je iskopao u pesku toliko duboku jamu
da je u nju lako mogao stati čovek, a onda je u tu jamu dovukao jednog od ubijenih
zasuo ga peskom; i sa drugim je tako postupio – jednom reči, za četvrt časa je
obojicu ukopao.
Posle svega naredih mu da pođe za mnom, te mi put pod noge. Pešačili smo
dugo jer ga nisam poveo u tvrđavu, već sasvim na drugu stranu – u najudalјeniji
kraj ostrva, ka mojoj novoj špilјi.
U pećini se založio hlebom, evenkom suvog grožđa i dao sam mu malo vode.
Ovo mu je bilo neophodno posle onako brze trke.
Kad se potkrepio, pokazah mu rukom u ugao špilјe gde je bio prostrt navilјak
pirinčane slame i znacima sam mu protumačio da ovde može prenoćiti.
Jadnik leže i odmah zaspa.
Iskoristio sam ovu priliku da ga bolјe razgledam.
Bio je to lep mladić, visoka rasta i vrlo lepo građen; ruke i noge u snažnim
mišićima; na izgled kao da mu je dvadeset pet ili dvadeset šest godina. U izrazu lica
nisam opazio ničeg mračnog ni svirepog; to je bilo odvažno i u isti mah nežno i
prijatno lice Evroplјanina, a često se na njemu javlјalo nešto krotko, osobito kada bi
se osmehivao. Imao je crnu dugačku kosu; nije se kovrdžala kao ovčje runo, već se
u pramenovima spuštala niz lice. Čela visoka, otvorena; boja kože ne crna već
mrka, ali ne sa onim tamnožutim prelivima kao kod brazilskih urođenika nego više
maslinasta i veoma prijatna za oko. Lice mu je bilo ovalno, obrazi punački, nos
malen, ali nikako splјošten kao što je to obično u crnaca. Usta je imao lepa, usne
tanke, izrazite, a zube ravne i bele kao slonovača.
Spavao je više od pola časa, ili, tačnije, nije spavao nego dremao, a onda je
skočio na noge i izišao iz pećine.
Muzao sam u toru svoje divokoze. Čim me ugleda, pritrča mi i opet se prostre
preda  mnom  na  zemlјu,  izražavajući  svim  mogućim  znacima  najsmerniju
zahvalnost i odanost.Pavši ničice, ponovo je stavio moje noge sebi na glavu i, uopšte, starao se na
sve načine da mi posvedoči svoju bezgraničnu ropsku pokornost i da mi da na
znanje kako će mi odsad služiti celoga života.
Razumeo sam mnogo od onoga što mi je hteo reći i potrudio se da ga uverim
kako sam potpuno zadovolјan njime.
I od toga dana počeo sam ga učiti engleski. Pre svega, objasnio sam mu da ću
ga zvati Petko (nadenuo sam mu ovo ime u znak sećanja na dan kada sam mu
spasao život). Posle sam ga naučio da kazuje moje ime, naučio ga da izgovara „da“ i
„ne“ i objasnio mu smisao ovih reči.
Prineo sam mleka u zemlјanom krčagu i pokazao kako da umače hleb. Brzo se
priučio svemu i stade mi znacima pokazivati da mu godi moje posluženje.
Prenoćili smo u špilјi, ali čim je svanulo, naredio sam Petku da pođe za mnom i
odveo ga u svoju tvrđavu. Objasnio sam mu kako hoću da mu podarim nekakvu
odeću. Izgleda da se veoma obradovao jer je bio go golcat.
Kad smo prolazili mimo mesta gde smo juče sahranili oba ubijena divlјaka, on
mi pokaza rukom njihove grobove. Starao se da mi nekako objasni kako treba
otkopati oba leša da bismo ih pojeli.
Tada se stanem pretvarati kao da sam se užasno rasrdio, štaviše, odvratno mi
je da čujem o sličnim stvarima, povraća mi se pri samoj pomisli na takvo šta.
Prezreću ga i omrznuti ako samo pipne ubijene. Najzad sam odlučno odmahnuo
rukom čime sam mu naredio da se udalјi od grobova; on se smesta povukao sa
najvećom pokornošću.
Posle ovoga popeli smo se na breg jer sam hteo da pogledam jesu li divlјaci još
tu.
Uzmem durbin i upravim ga ka mestu gde sam ih juče gledao. Ali od njih ni
traga ni glasa. na obali nije bilo ni jednog čamca. Nema šta, oni su otplovili ne
potrudivši se čak da potraže svoja dva druga koji su ostali na ostrvu.
Naravno,  obradovao  sam  se  tome,  ali  sam  želeo  da  prikupim  podrobnije
podatke o svojim neznanim gostima. Ta sada nisam više sam, uza me je bio Petko,
pa sam zbog toga postao mnogo srećniji, a sa hrabrošću se u meni probudila i
radoznalost.
Kod jednog ubijenog ostao je luk i tobolac sa strelama. Dopustio sam Petku da
uzme to oružje i otada se on nije odvajao od njega ni danju ni noću. Ubrzo sam se
mogao  uveriti  da  moj  divlјak  majstorski  rukuje  lukom  i  strelom.  Osim  toga,
naoružao sam ga sablјom, dao mu pušku, a sam uzeo druge dve, i tako pođosmo na
put.
Kad smo stigli na mesto gde su juče lјudožderi orgijali, pred očima nam puče
tako strašan prizor da mi je srce obamrlo i krv se sledila u žilama. A Petko je ostao
potpuno hladnokrvan: ovakvi prizori za njega nisu predstavlјali nikakvu retkost.Na više mesta zemlјa je bila natoplјena krvlјu. Svud unaokolo rasturena velika
parčad pečenog lјudskog mesa. Sva obala je  bila posuta lјudskim  kostima: tri
lubanje, pet ruku, tri ili četiri cevanice i puno drugih delova kostiju.
Pomoću znakova Petko mi je ispričao da su divlјaci doveli sa sobom četiri
zaroblјenika: trojicu su pojeli, a on je bio četvrti. (Pri tome on dotače prstom svoje
grudi.)
Naravno,  nisam  razumeo  sve  što  mi  je  pričao,  ali  ponešto  sam  uspeo da
uhvatim.  Po  njegovim  rečima,  došlo  je  pre  nekoliko  dana  do  strašnog okršaja
između urođenika, podanika jednog neprijatelјskog vladara, i plemena kome  je
pripadao  on,  Petko.  Neprijatelјi-divlјaci  su  pobedili  i  zarobili  veliki  broj  lјudi.
Pobednici su među sobom podelili zaroblјenike i odvezli ih na razne strane da ih
pobiju i požderu, isto onako kao što je učinio odred divlјaka koji je izabrao obalu
moga ostrva za mesto pirovanja.
Naredih Petku da naloži veliku lomaču, zatim da pokupi sve kosti, svu parčad
mesa i da sve baci u oganj i spali.
Zapazio sam da mu se veoma jelo lјudsko meso (nije ni čudo: i on je bio
lјudožder). Opet sam mu svim mogućim znacima pokazao da mi je mrska i sama
pomisao na takav postupak i zapretio pri tome da ću ga ubiti kao psa ako se samo
drzne da prekrši moju naredbu.
Posle smo se vratili u tvrđavu i odmah sam se prihvatio da sašijem odelo za
svoga druga.
Pre svega, obukao sam mu čakšire. U jednom sanduku, koji sam doneo sa
nastradale lađe, našao sam par čakšira. Trebalo ih je samo malo prepraviti. Još
sam mu sašio kratak kaput od jareće kože, uloživši svu svoju umešnost da kaput
iziđe što bolјe (u to doba već sam bio prilično vičan krojač) i načinio mu šubaru od
zečjeg krzna, vrlo zgodnu i lepu.
Tako je sada bio odeven od glave do pete i, izgleda, veoma zadovolјan, što mu
odeća nije ništa gora od moje.
Istina nenaviknut na odeću, osećao se nelagodno, budući da je celog veka išao
nag; naročito su mu smetale čakšire. Žalio se i na kaput; govorio je kako ga rukavi
žulјe pod pazuhom i u ramenima. Trebalo ih je malo prepraviti, ali je on bio strplјiv i
postepeno se privikao.
Sutradan sam počeo razmišlјati gde da ga smestim. Želeo sam da ga smestim
što udobnije, ali još nisam imao dovolјno poverenja u njega i bojao sam se da ga
preselim kod sebe. Razvio sam mu mali šator na čistini između dva zida moje
tvrđave, tako da se on našao izvan ograde dvorišta u kome je bilo moje sklonište.
Posle se pokazalo da je ovakva predostrožnost bila potpuno izlišna. Ubrzo mi je
Petko na delu pokazao koliko me odano voli. Nisam mogao da ga ne priznam za
prijatelјa i prestao sam da ga se čuvam.Nikada niko nije imao prijatelјa koji ga je toliko voleo i koji mu je bio tako
veran i odan. U odnosu na mene nikada nije pokazivao naprasitost ili lukavstvo;
uvek uslužan i mio, bio je privržen kao dete rođenom ocu. Uveren sam da bi drage
volјe žrtvovao život za mene ako bi to samo bilo potrebno.
Bio sam presrećan što sam najzad našao druga i zarekao se da ću ga priučiti
svemu što bi mu moglo biti od koristi. Osim toga, hteo sam ga naučiti da govori
jezikom  moje  otadžbine,  kako  bismo  se  mogli  sporazumevati  jedan  s  drugim.
Pokazalo se da je Petko tako sposoban učenik da se bolјi nije mogao poželeti.
Ali je najlepše bilo to što je učio tako marlјivo, slušao me sa takvom zanetom
pažnjom i bio tako srećan kad bi shvatio šta hoću od njega, da je za mene značilo
veliko zadovolјstvo da ga poučavam i razgovaram s njim.
Otkako je Petko pored mene, život mi je postao tako prijatan i lak, i da se samo
nisam osećao u stalnoj opasnosti od drugih divlјaka, verujte, drage volјe bih pristao
da ostanem na ostrvu do kraja života.GLAVA DVADESET PRVA
ROBINSON RAZGOVARA SA PETKOM I POUČAVA GA
Posle dva-tri dana, pošto se Petko nastanio u mojoj tvrđavi, pade mi na pamet
da ga moram, ako želim da ne jede lјudsko meso, naučiti na životinjsko.
„Neka okusi jaretine“, rekoh u sebi i naumih da ga povedem u lov.
Rano zorom pođem s njim u šumu i kad smo odmakli od kuće dve-tri milјe,
ugledasmo ispod jednog drveta divokozu sa dva jareta.
Uhvatih Petka za ruku i dadoh mu znak da se ne miče. Zatim nanišanivši sa
velikog rastojanja, opalim i pogodim jedno jare.
Siromah divlјak, ne shvatajući kako neko može ubiti živo stvorenje a da mu ne
priđe (mada je on ranije video kako sam ubio njegovog neprijatelјa), bio je sav
ošamućen. Uzdrhta, zatetura se i učinilo mi se da će se sada srušiti.
Nije opazio ubijeno jare i, poverovavši da sam hteo ubiti njega, Petka, poče se
pipati ne teče li gde krv. Zatim čak podiže skut svoga kaputa da vidi nije li ranjen,
pa kad se uverio da je zdrav i čitav, baci se preda me na kolena, obgrli mi noge i
dugo mi je govorio nešto na svom jeziku.
Reči su bile nerazumlјive, ali sam se lako mogao dosetiti da me moli da ga ne
ubijem.
Želeći da ga uverim kako nemam namere da mu nanesem zlo, uzeh ga za ruku,
nasmejah se i, pokazujući ubijeno jare, naredih mu da otrči po njega. Petko izvrši
moje naređenje. Dok se bavio oko jareta i razgledao ga, mučeći se da shvati kako je
jare ubijeno, ja ponovo napunih pušku.
Malo posle ugledao sam na drvetu na puškomet od sebe ogromnu pticu sličnu
našem jastrebu. Želeći da Petku objasnim pucanje iz puške, prizvah mog divlјaka k
sebi i pokazah mu prvo pticu, zatim pušku, pa zemlјu pod drvetom na kome je bila
ptica, kao veleći mu: „Evo, pogledaj, sada ću udesiti da ona padne“, i odmah zatim
opalim. Ptica je pala i videlo se da to nije bio jastreb nego veliki papagaj. I ovog puta
Petko se sav ukočio od straha i pored svih mojih objašnjenja.
Tad se tek prisetih šta ga je tako naročito plašilo kad sam pucao iz puške: još
nijednom dosad nije video kako punim pušku. Mislio je, verovatno, da u ovom
gvozdenom štapu sedi nekakva zla volšebna sila koja izdalјine zadaje smrt čoveku,
životinji ili ptici, jednom reči, svakom živom stvorenju, ma gde se ono zadesilo, blizu
ili daleko.
I još dugo posle on nije mogao da savlada ono zaprepašćenje u koje ga je
dovodio svaki moj hitac. Čini mi se, samo da sam mu to dopustio, počeo bi se
klanjati meni i mojoj pušci kao bogovima.U prvo vreme nije se usuđivao da dodirne pušku, ali je zato sa njom razgovarao
kao sa živim bićem kada je mislio da ga ne slušam. Zamišlјao je da mu puška
odgovara. Kasnije je priznao da je preklinjao pušku da ga poštedi.
Čim se Petko malčice povratio, naredio sam mu da mi donese ubijenu divlјač.
Smesta otrča po nju, ali se ne vrati odmah jer je pticu trebalo dugo tražiti: desilo se
da je nisam ubio, nego samo ranio i ona je odletela dosta daleko. Na kraju, ipak ju
je pronašao i doneo; a ja iskoristih njegovu odsutnost da opet nabijem pušku.
Računao sam da će biti bolјe da mu neko vreme ne otkrivam kako se to radi.
Nadao sam se da će nam pasti još koja divlјač, ali ništa više nismo ulovili, pa
se vratismo kući.
Iste večeri oderem ubijeno jare i pažlјivo mu izvadim utrobu; a onda založim
vatru, pa odrezavši komad jaretine, skuvam to u zemlјanom loncu. Ispala je vrlo
dobra čorba s mesom. Pošto sam kusnuo čorbu, ponudih je Petku. Mnogo mu se
dopalo kuvano jelo, jedino se čudio zašto sam ga posolio. Stade mi znacima kazivati
da je so štetna i gadna za jelo. Stavivši grumenčić soli u usta, poče da plјuje i da se
pravi kao da će sad povratiti, a onda ispra usta vodom.
Da bih mu odvratio, i ja uzeh u usta zalogaj neposolјenog mesa i isplјunuo ga
pokazujući da mi je gadno da jedem bez soli.
Ali je Petko tvrdoglavo ostajao pri svome. Tako mi ne pođe za rukom da ga
naviknem na so. Tek mnogo kasnije počeo je soliti jelo, ali i to vrlo slabo.
Nahranivši  moga  divlјaka  kuvanom  jaretinom  i  čorbom,  naumih  da  ga
sutradan počastim istom jaretinom, samo pečenom. Ispekao sam je na vatri kao što
se to često radi kod nas u Engleskoj. S obe strane vatre pobodu se u zemlјu dva
koca, povrh njih stavlјa se popreko ražanj na koji se natakne parče mesa i okreće
na vatri dok ne bude pečeno.
Ova  naprava  veoma  se  svidela  Petku.  A  kad  je  okusio  pečenje,  njegovom
ushićenju nije bilo granice. Vrlo rečitim pokretima dade mi na znanje koliko mu je
po volјi ovo jelo i izjavi na kraju da više nikada neće okusiti lјudsko meso čemu sam
se, naravno neobično obradovao.
Sutradan sam ga naterao da radi: dadoh mu da mlati i veje ječam pošto sam
mu prethodno pokazao kako se to radi. Lako je shvatio u čemu je stvar i počeo je
raditi vrlo energično, spretno, naročito kada je saznao radi čega se to čini. A doznao
je to istoga dana jer sam ga nahranio hlebom umešenim od našeg brašna. Za
kratko vreme Petko se priučio da radi dobro kao i ja. Kako sam sada morao hraniti
dva čoveka, valјalo je misliti na budućnost. Pre svega, trebalo je povećati setvenu
površinu i zasejati veću količinu žitarica. Odabrao sam veliki komad zemlјišta i
pregao da ga ogradim. Petko mi je pomagao u radu ne samo savesno nego i s volјom
i vidnim zadovolјstvom. Objasnio sam mu da će to biti nova njiva za ječam, jer nas
je sad dvojica, pa se treba snabdeti hlebom. Bio je veoma tronut što se tako staram
o njemu: grdno se mučio da mi pomoću znakova saopšti kako on razume kolikosada moram da radim i preklinje me da ga što pre naučim svakom potrebnom
poslu, a on će se već svojski potruditi.
Ovo je bila najsrećnija godina moga života na ostrvu.
Petko  je  naučio  prilično  dobro  engleski:  zapamtio  je  nazive  gotovo  svih
predmeta oko sebe i onih mesta kuda sam ga morao slati, pa je, zahvalјujući tome,
vrlo savesno ispunjavao svaku moju naredbu.
Bio je veoma društven, voleo je da proćereta, pa sam sada mogao sebe izdašno
nagraditi za sve duge godine prinudnog ćutanja.
Ali Petko mi se dopadao ne samo zato što sam imao mogućnosti da razgovaram
s  njim.  Svakim  danom  sam  sve  više  cenio  njegovu  čestitost,  njegovu  prosto-
srdačnost i iskrenost. Malo-pomalo i ja sam se sasvim pribio uza njega, a i on me je
tako zavoleo kako valјda nikoga dotad nije voleo.
Naumih jednom da se raspitam o njegovom ranijem životu; želeo sam znati tuži
li za zavičajem i hoće li da se vrati kući. U to doba već sam ga tako dobro naučio da
govori engleski, da je mogao odgovarati maltene na svako pitanje.
Tako ga upitah o njegovom plemenu:
Je li, Petko, je li hrabro to pleme? Da li se kadgod dogodilo da ono pobedi
neprijatelјa?
On se osmehnu i odgovori:
– O, da, mi smo vrlo hrabri, mi uvek pobeđujemo u borbi.
– Veliš, uvek pobeđujete u borbi? Pa kako se to desilo da su te zarobili?
– Ipak su naši potukli one, mnogo potukli.
– A što si onda govorio da su oni vas potukli? Zar nisu zarobili i tebe i one
druge?
– Na mestu gde sam se ja tukao, neprijatelјa je bilo mnogo, mnogo. Oni uhvatili
nas – jedan, dva, tri i mene. A naši pobili njih na drugom mestu gde ja nisam bio.
Na tome mestu naši zarobili njih – jedan, dva, tri, mnogo.
– Zašto vaši nisu pritekli u pomoć i oteli vas od neprijatelјa?
– Neprijatelјi uhvatili jedan, dva, tri, i odveli nas čamcem, a naši u to vreme
nisu imali čamce.
– A reci mi, Petko, šta rade vaši s onima koji dopadnu njihovog ropstva?
Odvode li ih i oni na kakvo udalјeno mesto i tamo ih pojedu kao oni lјudožderi koje
sam video?
– Da, i naši jedu lјude, svi jedu.
– A kamo ih odvezu kad hoće da ih pojedu?– Razna mesta, kud namisle.
– Dolaze li ovamo?
– Da, da, i ovamo dolaze. Razna mesta.
– A jesi li i ti bivao sa njima ovde?
– Da. Bio. Tamo bio ...
I on pokaza severozapadnu obalu gde su se, očigledno, vazda skuplјali njegovi
saplemenici.
Tako se pokazalo da je moj drug i prijatelј Petko bio među onim divlјacima koji
su posećivali daleke obale ostrva i nije jednom jeo lјude na istom mestu gde su
posle njega samog hteli da pojedu.
Kad sam posle nekog vremena pribrao hrabrost i poveo ga na obalu (tamo gde
sam prvi put video hrpu lјudskih kostiju), Petko je odmah poznao ovaj kraj. Ispričao
mi je kako su jednom, kad je sa svojim saplemenicima doplovio na moje ostrvo,
ovde ubili i pojeli dvadeset muškaraca, dve žene i jedno dete. Nije znao kako se
engleski kaže broj „dvadeset", pa, da bi mi objasnio koliko su lјudi pojeli, poređao je
dvadeset kamičaka.
Razgovarajući tako sa Petkom, upitao sam ga je li daleko od mog ostrva do one
zemlјe gde žive divlјaci i da li često čamci stradaju prelazeći ovaj put. Doznao sam
da plovidba ovuda nije ni najmanje opasna; on, Petko, ne zna za slučaj da se neko
ovde udavio jer nedaleko od našeg ostrva prolazi morska struja: ujutru teče u
jednom smeru a uvek uz usputni vetar, a pred veče i vetar i morska struja okreću u
suprotnom pravcu.
Isprva mi se činilo da ova struja zavisi od plime i oseke, a tek sam mnogo
docnije otkrio da je ona produženje toka snažne reke Orinoka; i baš prema delti ove
reke ležalo je moje ostrvce. A pojas zemlјe na zapadu i severozapadu, za koju sam
držao da je kopno, u stvari je bilo ostrvo Trinidad, koje se prostire prema severnom
delu ušća iste reke.
Postavlјao sam Petku hilјadu raznovrsnih pitanja o toj zemlјi i njenim žitelјima:
zapitkivao sam ga je li opasna tamošnja obala, je li tamo more nemirno, jesu li lјudi
mnogo krvoločni i koji narodi žive u susedstvu. On mi je svesrdno odgovarao na
svako pitanje i bez ikakvog ustezanja kazivao sve što je znao.
Raspitivao sam se i kako se zovu razna urođenička plemena koja žive u tim
krajevima, ali on je ponavlјao jedno: „Karibe, Karibe". Naravno, nije mi bilo teško
pogoditi da on govori o Karibima, koji, sudeći po našim geografskim kartama, žive
baš u ovom delu Amerike, zahvatajući ceo pojas od ušća reke Orinoka do Gijane i
Santa Marte.
Sem toga, ispričao mi je da tamo daleko „iza meseca", to jest s onu stranu gde
mesec zalazi ili, drugim rečima, zapadno od njegovog zavičaja, žive isto kao ja beli ibradati lјudi (tu on pokaza na moje duge brkove o kojima je bilo reči) i kako su ti
lјudi „ubili mnogo, mnogo čoveka".
Razumeo sam da govori o španskim zavojevačima koji su u to doba bili poznati
po svojoj svireposti.
Upitao sam ga da li on zna mogu li se nekako prevesti preko mora do belih
lјudi.
On odgovori:
– Da, da, može: treba ploviti sa dva čamca.
Dugo  nisam  shvatio šta hoće  da kaže, ali  sam  najzad  odgonetnuo  da  na
njegovom jeziku to znači velika barka, bar dvostruko veća od obične piroge.
Ove Petkove reči mnogo su me obradovale: od tog dana u meni se rodila nada
da ću se pre ili posle iščupati odavde i da ću za svoju slobodu biti obavezan svome
divlјaku.GLAVA DVADESET DRUGA
ROBINSON I PETKO PRAVE ČAMAC – BORBA S UROĐENICIMA
Prođe još nekoliko meseci.
Petko je već razumevao gotovo sve što sam mu govorio. Sam je govorio engleski
prilično smelo iako dosta nepravilno. Malo-pomalo ispričao sam mu ceo svoj život:
kako sam došao na moje ostrvo, koliko sam godina proživeo na njemu i kako sam
izdržao te godine.
Već ranije sam otkrio Petku tajnu kako se puca iz puške (jer to je za njega bila
doista tajna): pokazao sam mu metke, razjasnio dejstvo baruta i naučio ga da puca.
Dao sam mu jednu pušku da njome slobodno raspolaže. Podario sam mu nož i ovaj
poklon ga je zaista usrećio. Izradio sam mu kajas sličan onima o kojima kod nas u
Engleskoj nose kratke mačeve, samo sam mu umesto mača dao sekiru koja je bila
isto tako dobro oružje, a uz to mogla poslužiti u svim domaćim poslovima.
Mnogo sam govorio Petku o evropskim zemlјama, naročito o svojoj otadžbini.
Opisao  mu  naš  život,  običaje  i  naravi.  Ispričao  sam  kako  trgujemo  po  svim
krajevima sveta i plovimo velikim brodovima. Objasnio sam mu uređaj velike galije i
tim povodom ispričao kako sam plovio lađom koja je pretrpela brodolom i pokazao
mu izdaleka mesta gde se lađa nasukala na podvodne hridi. Naravno, mogao sam
ga pokazati samo neodređeno jer se brod odavno raspao u paramparčad i more je
sve progutalo. Pokazah mu onaj napola istruleo čamac kojim smo se hteli spasiti
kad nas je bura bacila na ovu obalu.
Kad je video ovaj čamac, Petko se zamisli i dugo ćutaše. Zapitam ga šta misli i
on mi u neko doba odgovori:
– Video jedna takva barka kao ova. Ona plovila to mesto gde živi moj narod.
Dugo nisam razumeo šta hoće da kaže: da li to da u njihovom kraju urođenici
plove na takvim čamcima, ili je sličan čamac prošao mimo njihove obale.
Na kraju, posle dugih raspitivanja uspeo sam da odgonetnem da je upravo
ovakav čamac more bacilo na obalu zemlјe gde živi njegovo pleme.
– K nama ga je doteralo zlo vreme – objasnio je Petko i ponovo zaćutao.
„Možda je – sinu mi – kakav brod iz Evrope pretrpeo brodolom blizu tih obala."
Razbesneli talasi su mogli da otkinu čamac sa palube i da ga bace tamo gde žive
urođenici. Ali, onako nedosetlјivom, ni na kraj pameti mi nije bilo da je u toj barci
moglo biti i lјudi, pa ispitujući Petka i dalјe, mislio sam jedino na čamac.
– Ispričaj kako je izgledao.
Petko  mi  je  potanko  opisao  i  odjednom  dodade  sasvim  neočekivano  i  sa
toplinom:– Beli čovek nisu udavili. Mi ih spasli!
– Zar je bilo belih lјudi u čamcu? – upitam uzbuđeno.
– Da, – odgovorio je – pun čamac belih lјudi!
– Koliko ih je bilo?
On mi podnese deset prstiju, onda još sedam.
– Pa gde su? Šta se dogodilo s njima?
On odgovori:
– Oni žive. Žive kod naših.
Neočekivana misao sinu mi tada u glavi: nisu li, možda, ta sedamnaestorica
belaca bili baš s broda koji se one olujne noći razbio blizu mog ostrva?
Možda su se kad se, brod nasukao na stene a oni videli da ga neće spasti,
ukrcali u čamac za spasavanje, a onda ih je more bacilo do kopna gde žive divlјaci,
među kojima su morali ostati.
Namrštim se i stanem strogo ispitivati Petka gde su sada ti lјudi. On opet
odgovori isto onako strasno:
– Živi su! Dobro im je!
I  dodade  da ima već četiri godine  kako ovi beli lјudi žive  među njegovim
zemlјacima, a ovi ih ne vređaju, ne uznemiravaju, nego im ostavlјaju punu slobodu
i donose razne namirnice.
– Kako se moglo dogoditi da urođenici nisu pobili i pojeli bele lјude?
On odgovori:
– Beli čovek postali naša braća. Naši jedu samo one koje pobede u borbi.
Prošlo je još nekoliko meseci. Šetajući tako ostrvom, Petko i ja zabasasmo u
istočni deo i popesmo se na vrh brega. Kao što sam već rekao, otuda sam pre
mnogo godina ugledao pojas zemlјe za koji držah da je kopno Južne Amerike.
Dakle, najpre se gore popeo Petko sam, a ja sam malo zaostao jer je breg bio
visok i dosta strm.
Kao i onda, dan je bio neobično vedar.
Petko je dugo zurio u dalјinu i odjednom uzviknu iznenađen, poskoči i zaigra
kao pomaman, vičući da što brže ustrčim uz brdo. Gledao sam ga začuđen.
Nikad mi se nije dešavalo da ga vidim tako uzbuđena. Naposletku, prestade da
igra i dreknu:
– Brže, brže ovamo!Upitah ga:
– U čemu je stvar? Zašto se toliko raduješ?
– Da, da! – odgovori. – Srećan sam. Eno tamo gledaj... vidi se odavde... tamo je
moja zemlјa, moj narod...
Neobičan izraz sreće ozari mu lice: oči su blistale i činilo se da svim svojim
bićem hrli onamo, u onaj kraj gde žive njegovi mili i dragi.
Videvši ga kako klikće i raduje se, bio sam veoma ožalošćen.
„Uzalud sam se prema ovom čoveku odnosio sa tako bezmernim poverenjem –
rekoh sebi. – Pravi se da mi je odan prijatelј, a ovamo samo smišlјa kako bi utekao."
I pogledah ga neprijatelјski.
„Sad je ponizan i krotak, – mislio sam – ali neka se samo nađe među drugim
divlјacima,  smesta  će  zaboraviti  da  sam  mu  spasao  život  i  izdaće  me  svojim
saplemenicima; dovešće ih ovamo na moje ostrvo. Oni će me ubiti i pojesti, a on će s
njima pirovati radosno i bezbrižno kao nekad kad su dolazili ovamo da slave svoje
pobede nad divlјacima neprijatelјskih plemena."
Otada je moje nepoverenje sve jače raslo.
Stanem se tuđiti svog dojučerašnjeg prijatelјa i moje ponašanje prema njemu
postalo je suvo i hladno.
Tako je trajalo nekoliko nedelјa i, naravno, bio sam grubo nepravedan prema
ovom prostodušnom mladiću.
Dok sam ga ja sumnjičio da ima podmukle i izdajničke namere, on je i dalјe bio
prema meni odan kao i pre; u svakoj njegovoj reči bilo je toliko prosto-srdačnosti i
detinjeg poverenja da sam se naposletku zastideo svojih sumnji. Opet sam osetio u
njemu vernog prijatelјa i svakojako sam se trudio da zagladim svoju krivicu. A on
čak nije ni zapazio moju hladnoću; ovo je bio očiti dokaz njegove prostodušnosti.
Jednom, dok smo se Petko i ja ponovo peli na breg (samo ovog puta na more se
spustila magla, pa se nije videla druga obala), upitam ga:
– Je li Petko, bi li želeo da se vratiš u zavičaj svojima?
– Da – odgovori. – Oh, kako voleo vratiti se tamo!
– Šta bi tamo radio? – nastavih. – Opet bi se, zar ne, preobratio u divlјaka, i
kao nekad počeo jesti lјudsko meso?
Vidi se, moje su ga reči uznemirile. Odmahnu glavom i odvrati:
–  Ne,  ne!  Petko  bi  rekao  svojima:  živite  kako  valјa,  jedite  hleb,  mleko,
životinjsko meso, ne jedite čoveka!
– Ali, ako im tako rekneš, oni će te ubiti.On me pogleda i uzvrati:
– Ne, neće ubiti. Biti im milo da se nauče dobru.
Zatim je dodao:
– Oni mnogo naučili od bradatih čoveka što doplovili čamcem. 
– Dakle, ti baš želiš da se vratiš kući? – ponovih pitanje.
On se osmehnu i reče:
– Ne mogu plivati tako daleko.
– Ali, ako bih ti ja dao čamac, – upitah – bi li pošao svojima u zavičaj?
– Pošao bih! – odgovori vatreno. – Ali i ti moraš sa mnom poći.
– Kud bih ja smeo poći? – pobunih se. – Ta oni će me odmah pojesti.
Ne, ne, neće pojesti – odgovori on strasno. – Ja učiniti tamo da te ne pojedu,
učiniti da će te mnogo voleti.
Ovim je Petko hteo reći da će on ispričati svojim zemlјacima kako sam pobio
njegove  dušmane, a  njemu  spasao  život.  Uveren je  bio  da  će  me  oni  u  znak
zahvalnosti silno zavoleti.
Posle  toga  mi  je  ispričao  sa  koliko  su  se  dobrote  oni  poneli  prema
sedamnaestorici bradatih belaca koje je bura nanela na obale njegovog zavičaja.
Istinu da kažem, otada se u meni rodila strasna želјa da kako mu drago pokušam
da se prebacim u zemlјu tih urođenika i potražim tamo bele kosmate „čoveke“ o
kojima je Petko pričao.
Nije moglo biti sumnje da su to Španci ili Portugalci. Bio sam uveren, uspem li
samo da se sa njima sastanem i porazgovaram, da bismo zajedno iznašli mogućnost
da se odavde vinemo u slobodu. „U svakom slučaju, – mislio sam – biće za to više
izgleda kad nas bude osamnaestorica i počnemo složno zajednički raditi za spas
svih nas. A mogu li išta učiniti sam, bez pomagača na svome ostrvu, četrdeset milјa
od njihove obale?!
Ovaj plan mi se uvrteo u glavu i posle nekoliko dana započeh opet razgovor o
njemu.
Kazao sam Petku da ću mu dati čamac kako bi se mogao vratiti u otadžbinu i
istog dana odveo ga  do  zaliva  gde  je  bio  moj čamac.  Iscrpavši  iz  njega  vodu,
privukao sam ga obali i pokazao ga Petku. Obojica se ukrcasmo u čamac da bismo
ispitali kako ide. Petko se pokazao kao odličan veslač i nije veslao ništa gore nego
ja. Čamac je brzo klizio po vodi. Kad smo se odmakli od obale, rekoh:
– Pa lepo, Petko, hoćemo li krenuti tvojim zemlјacima?On me pogleda tužno i smrknuto: videlo se da je, po njegovom mišlјenju,
čamac premalen za tako daleku plovidbu. Tada mu otkrih da imam drugi, veći.
Sutradan se uputih s njim u šumu, onamo gde sam ostavio prvu barku koju nisam
mogao spustiti u vodu. Petku se ona svide.
– Ovakav valјa, valјa – ponavlјao je. – Može poneti mnogo hleba, vode i svačega.
Ali od dana kad je načinjen ovaj čamac prošlo je dvadeset tri godine. Sve vreme
je ležao napušten pod vedrim nebom, peklo ga je sunce i spirale kiše, sav se bio
rasušio i istruleo.
Međutim, ovo me nije pokolebalo u odluci da preduzmem putovanje do kopna.
– Ne tuguj! – rekao sam Petku. – Sagradićemo isti ovakav čamac i ti ćeš se
vratiti kući.
Ni reči ne reče, ali se sav ražalostio i snuždio. Kad sam ga upitao šta mu je,
odgovori:
– Zašto je Robin Kruso lјut na Petka? Šta sam učinio?
– Otkud ti pada na um da se srdim na tebe? Baš se nimalo ne lјutim – rekao
sam.
– Ne lјutim, ne lјutim! – ponovi on jedno šest . ili sedam puta. – A zašto šalјeš
Petka kući njegovim zemlјacima i rođacima?
– Zaboga, pa sam si govorio da bi želeo ići kući – kažem mu.
– Da, želeo bih, – odgovorio je on – ali samo s tobom. Kad bi i ti, onda i ja.
Robin ne ide – Petko ne ide: Petko neće bez Robina.
– Nije hteo ni da čuje da me napusti.
– Ali razmisli, – kažem mu – zašto bih ja išao onamo? Šta ću tamo raditi?
On mi vatreno odgovori:
– Šta tamo raditi? Mnogo raditi, dobro raditi: učiti divlјi čovek da bude dobri,
pametni, graditi novi život. 
– Dragi Petko, – rekoh mu uzdahnuvši – ne znaš ni sam šta govoriš. Kako će
ovako jedna neznalica kao što sam ja učiti drugog dobru!
– Nije tako! – planu on. – Mene učio dobru, učićeš dobru i drugi čovek.
– Ne, Petko, – rekoh – putuj bez mene, a ja ću ovde ostati bez lјudi! Ta i dosad
sam živeo sam.
Po svemu sudeći, ove reči su ga teško uvredile. U naglom skoku dočepa sekiru
koja je ležala tu, donese je i pruži mi:
– Zašto mi daješ sekiru? – upitah.On odgovori:
– Ubij Petka!
– Zašto bih te ubio? – zapitao sam. – Ništa mi nisi skrivio.
– Zašto goniš Petka od sebe? – uzviknu strasno. – Ubij Petka, ne teraj ga!
Bio je  do dna duše potresen. Video sam mu suze  u očima. Jednom reči,
njegova privrženost meni bila je tako jaka da ga ne bih mogao odagnati, čak i da
sam hteo. I tu mu kazah, a posle sam često ponavlјao, da mu nikada više neću
pominjati odlazak u zavičaj dok god sam bude želeo da ostane uza me.
Tako sam se konačno uverio da mi je Petko zauvek privržen.
A što je želeo da se vrati u zavičaj, to je samo zato što je svim srcem voleo svoje
saplemenike: nadao se da ću ja otići k njima i naučiti ih onome što valјa.
Ali ja sam bio svestan da nisam stvoren za propovednika. Da učim dobru čitav
narod, naravno, nisam bio kadar i nisam imao nimalo dara, ni trunke želјe da se
prihvatim tako teškog posla kao što je prosvećivanje divlјih plemena.
Ali ovo me nije sprečavalo da žarko želim da što pre krenem u Petkov zavičaj i
vidim  one  bele  bradate  lјude  koji  žive  u  toj  zemlјi.  Naposletku  sam  rešio  da
neodložno  počnem  graditi  veliki  čamac  kojim  bismo  smeli  da  se  otisnemo  na
pučinu.
Pre svega, trebalo je odabrati podesno drvo sa dosta širokim stablom.
Ovo nije predstavlјalo prepreku: na ostrvu je raslo toliko džinovskog drveća da
se od njega mogao napraviti ne jedan čamac, nego čitava jaka flota. Ali sam dobro
utuvio u kakvu sam pogrešku upao kada sam svoju veliku pirogu gradio u šumi.
Počeo sam predaleko od mora, a posle je nisam mogao prevući do obale. Da se ne
ponovi ista greška namislih da pronađem drvo što raste bliže moru kako bih mogao
bez velike muke da čamac spustim u vodu.
Ali je na samoj obali većinom uspevalo nisko i malo drveće. Pretražio sam
gotovo svu obalu i ne nađoh ništa što bi valјalo. Iz nevolјe me je izvukao Petko:
videlo se da on bolјe od mene razume ovaj posao. Ni do današnjeg dana ne znam
kakve je vrste bilo drvo od kojeg smo tada načinili barku.
Petko  je  nastojao  da  unutrašnjost  debla sagorimo  vatrom  kao  što  to čine
urođenici kad prave svoje piroge. Ali ja mu kazah da ga je bolјe izdupsti dletom i
drugim  drvodelјskim  alatom.  Kad  sam  mu  pokazao  kako  se  to  radi,  on  rado
priznade da je moj način pouzdaniji i bolјi. Petko je lako naučio i ovaj posao.
Sa strašću prionusmo na rad i posle mesec dana čamac je bio gotov. Utrošili
smo na nj mnogo truda, spolјa smo ga otesali sekirama i tako stekli pravi morski
čamac s visokim klјunom i snažnim bokovima; sasvim je odgovarao nameni jer je
slobodno mogao nositi dvadesetoricu.Posle nam je trebalo još jedno dve nedelјe da otisnemo u vodu naš brodić.
Načinili smo u tu svrhu drvene valјke, ali je čamac bio težak a radnih ruku malo, pa
se i pomoću valјaka pomicao neverovatno sporo, palac po palac.
Kad je čamac bio spušten u more, ja sam bukvalno bio zaprepašćen videvši
kako Petko vešto upravlјa njime, kako ga brzo okreće čas desno, čas levo, i kako
dobro vesla.
Upitam ga nije li po njegovom mišlјenju opasno isploviti na pučinu u takvom
čamcu.
– O ne, – odgovori – ovakav čamac nije strašno ploviti pa neka duva i velika
vetar.
Ali pre nego što ćemo se otisnuti na more, namislih da uradim još nešto o
čemu Petko nije imao pojma, to jest da stavim na čamac katarku s jedrom, a isto
tako da izradim sidro i brodsko uže. Nije bilo teško načiniti katarku: na ostrvu je
raslo mnogo pravih i vitkih kedrova da je bilo divota. Izabrao sam jednu mladicu –
rasla je blizu zaliva gde je ležao naš novi čamac – i naredio Petku da je obori. Potom
je uz moju pomoć okresao grane sa stabla, a stablo brižlјivo otesao. Katarka je bila
gotova.
Za jedro sam se morao doviti sam. U mojoj ostavi čuvala su se stara jedra ili,
bolјe, reći komadi platna za jedra. Ali je i ovo platno ležalo više od dvadeset šest
godina. Pa kako uopšte nisam očekivao da ću od toga šiti jedra, nisam ga naročito
cenio i nisam se starao da ga očuvam. Bio sam uveren da je ovo platno odavno
istrulelo. Tako je i bilo: veći deo je propao. Ipak se ponešto moglo upotrebiti. Izabrao
sam dva zdrava komada i latio se šivenja.
Mnogo sam truda uložio u ovaj posao – to nije bilo šivenje nego nekakvo
krparenje. Ni igala nisam imao. Na kraju sam ipak sklepao, prvo, prilično jadno,
nešto  nalik  na  veliko  trouglasto  jedro,  slično  onima  kakva  se  u  Engleskoj
upotreblјavaju  (zovu  ga  u  Engleskoj  „ovnova  noga“);  i  drugo,  majušno  jedro,
takozvani ,,flok“. Sa jedrima ove vrste umeo sam izvanredno da rukujem jer su ista
takva bila na onoj barci kad sam iz Berberije bežao od gusara.
Blizu dva meseca nameštao sam na čamcu katarku i jedra, ali je zato ovaj
posao bio urađen da ne može biti bolјe. Pored ona dva jedra načinio sam i treće.
Ovo jedro sam pričvrstio na pramcu. Ono je trebalo da nam pomaže da okrećemo
čamac pri promeni pravca kada se plovi uz vetar. Zatim sam načinio odlično krmilo
i pričvrstio ga uz krmu što je umnogome olakšalo upravlјanje čamcem. U građenju
brodova bio sam puka neznalica, ali sam vrlo dobro shvatio svu korist od takve
naprave kao što je krmilo i stoga u ovom poslu nisam žalio truda. Ali ovo mi nije išlo
lako: samo na krmilo sam utrošio bezmalo isto toliko vremena koliko i na pravlјenje
i uređivanje čitavog čamca.
Kad je sve bilo gotovo, počeh učiti Petka kako će rukovati čamcem jer on nije
imao pojma ni o kormilu, niti o jedru. Kad je prvi put opazio kako okrećem čamacpomoću kormila, a jedro se nadima čas s jedne, čas s druge strane, bio je tako
zaprepašćen kao da su mu pokazali kakvo čudo.
Međutim, pod mojim rukovođenjem brzo je stekao potrebno znanje i postao
iskusan mornar. Samo mu je jedno ostalo nedostupno – upotreba kompasa. Ali
kako u ovim krajevima ima magle samo u vreme kiša, kompas nam i nije bio
bogzna kako potreban. Danju smo se mogli upravlјati prema obali koja se nazirala
u dalјini, a noću smo držali pravac prema zvezdama. Druga je stvar kada nastane
period kiša, ali se tad ne bi moglo kretati ni morem ni suvim.
Nastupila  je  dvadeset  sedma  godina  mog  usamlјeničkog  zatočenja  u  ovoj
tamnici. Uostalom, tri poslednje godine mogu slobodno izbrisati iz računa jer se na
ostrvu pojavio moj verni Petko, pa mi je život postao sasvim drukčiji.
Približavao se period kiša, kad je veći deo dana valјalo presedeti kod kuće.
Morali smo sačekati da prođe to vreme i preduzeti mere da kiše ne naškode čamcu.
Dovukli smo ga u zaliv kamo sam nekada pristajao splavovima i, sačekavši plimu,
priterali ga uz samu obalu. Zatim je na mestu gde je bio čamac Petko na moj zahtev
iskopao duboku jamu, tako dugačku i široku da je čamac u nju stao kao u dok. Od
mora smo ga ogradili snažnom branom od pruća ostavivši za vodu samo uzan
prolaz. Kad se sa sledećom plimom mali dok napunio vodom, zatvorili smo branu
tako da je čamac bio na vodi, ali ga morski talasi nisu mogli zaplјuskivati niti plima
odvući. Da bismo čamac zaklonili od kiša, pokrili smo ga debelim slojem granja, pod
kojim je bio kao pod nastrešnicom.
Sada smo mogli mirno sačekati lepo vreme, pa da u novembru ili decembru
odjedrimo na pučinu.
Čim su kiše prestale da liju i opet granulo sunce, počeh se od zore do mraka
spremati za predstojeću plovidbu. Odmerio sam koliko će nam trebati namirnica i
stao odvajati potrebne zalihe.
Za jedno dve nedelјe, možda i ranije, računao sam da ću razvaliti branu i
izvesti čamac iz doka.
Ali nam nije bilo suđeno da preduzmemo ovu ekspediciju.
Jednom  tako  ujutru,  dok  sam  po  običaju  bio  zabavlјen  oko  priprema  za
odlazak, pade mi na um da bi valјalo uz ostalu hranu poneti i malu zalihu mesa od
kornjače.
Dozvah Petka i naredih mu da strči do mora i uhvati kornjaču. (Lovili smo
kornjače jednom nedelјno jer smo obojica voleli njihovo meso i jaja.)
Petko je odjurio da izvrši naređenje, ali ne prođe ni četvrt časa, a on dolete
natrag, prelete preko ograde kao na krilima i pre nego što sam stigao da išta
upitam, povika:
– Zlo, zlo! Nevolјa! Nije dobro!
– Šta je? Šta se desilo, Petko? – upitah uznemiren.Tamo – odgovori on – uz obalu jedna, dve, tri ... jedna, dve, tri barke!
Iz njegovih reči zaklјučih da je bilo ukupno šest čamaca, ali kako se kasnije
videlo, bila su svega tri, a on je broj udvostručio jer je bio strahovito usplahiren.
– Ne treba se plašiti, Petko! Treba biti hrabar! – rekao sam starajući se da ga
osokolim.
Jadnik je bio strašno uplašen. Zaklјučio je nekako da su divlјaci došli po njega
i da će ga iseći na komade i pojesti. Tresao se celim telom, nisam znao šta ću s
njom. Smirivao sam ga kako sam znao i umeo. Govorio sam da se zacelo i ja izlažem
istoj opasnosti kao i on, pa pojedu li njega, poješće zajedno s njim i mene.
– Ali mi ćemo se braniti, – rekoh – nećemo im se dati živi u ruke. Moramo
prihvatiti borbu s njima i, videćeš, mi ćemo pobediti! Pa ti umeš da se biješ, nije li
tako?
– Umem pucati, – odgovori – samo ih je došlo vrlo mnogo.
– Ništa za to, – rekoh – jedne ćemo ubiti, a ostali će se uplašiti od naših hitaca i
razbeći će se. Obećavam ti da te neću napustiti u nevolјi, hrabro ću braniti i tebe i
sebe. Obećavaš li i ti da ćeš isto tako srčano štititi mene i da ćeš izvršavati sva moja
naređenja.
– Umreću ako zapovediš, Robine Kruso!
Posle toga sam doneo iz pećine veliki pehar ruma i ponudio mu da ispije (tako
sam štedlјivo trošio rum da mi je ostala zavidna zaliha).
Zatim smo pokupili sve naše muškete i lovačke puške, očistili ih i napunili.
Osim toga, ja sam kao i obično pripasao sablјu bez korica, a Petka sam naoružao
sekirom.
Spremivši se tako za borbu, uzeo sam dogled i popeo se na brdo u izviđanje.
Čim  sam  uperio  dogled  na  morsku  obalu,  spazih  divlјake:  bilo  ih  je
dvadesetorica, a sem toga, na obali su ležala tri vezana čoveka. Ponavlјam da su
bila samo tri čamca, a ne šest. Jasno se videlo da je ovaj čopor divlјaka prispeo na
ostrvo sa jednim cilјem – da proslavi pobedu nad neprijatelјem. Spremao se strašan
i krvav pir.
Zapazio sam još da se ovog puta nisu iskrcali tamo gde su se iskrcali pre tri
godine, onog dana kad sam prvi put sreo Petka, nego mnogo bliže mome malom
zalivu. Ovde je obala bila niska i gusta šuma spuštala se gotovo do samog mora.
Užasno me je uzbudio zločin koji je trebalo da se sada izvrši. Nije se smelo
oklevati. Sjurih s brega i rekoh Petku da moramo što pre napasti ove krvoločne zveri
i potući ih do nogu.Pri tome ga još jednom upitah hoće li mi pomoći. Sad se već sasvim povratio od
straha (tome je, možda, donekle pomogao i rum) i ponovi mi smelo, čak i radosno,
da je gotov da umre za mene.
Još onako besan, dograbih pištolјe i pušku (ostalo je poneo Petko) i krenusmo.
Za svaki slučaj stavih u džep bočicu ruma, a Petku dam da ponese veliku torbu sa
rezervnim mecima i barutom.
– Pođi za mnom, – rekoh – nemoj zaostajati ni koraka i ćuti. Ništa ne pitaj. I
nemoj pucati bez mog naređenja!
Došavši do ivice šume sa onog kraja koji je bio bliže obali, zaustavim se i
šapatom pozovem Petka. Pokazavši mu na jedno visoko drvo, naredih da se uspuže
gore i pogleda vide li se odavde divlјaci i šta rade. Pošto je izvršio moje naređenje,
smesta siđe sa drveta i saopšti da urođenici sede oko lomače i jedu jednog od
zaroblјenika, a drugi leži vezan pored njih na pesku.
– A onda će i ovog pojesti – nastavio je Petko sasvim mirno.
Sva mi je duša planula gnevom na ove reči.
Petko mi još kaza da drugi zaroblјenik nije  Indijanac nego jedan od onih
bradatih belaca koji su čamcem prispeli uz njegovu obalu. „Treba nešto učiniti“,
rešio sam. Sakrih se iza drveta, stavih dogled i jasno ugledah na obali belog čoveka.
Ležao je nepomično jer su mu i noge i ruke bile sapete žilavim prućem.
Nije bilo sumnje, ovo je Evroplјanin: to se videlo po odeći.
Pred nama je rasla šikara i usred te šikare dizalo se drvo. Šikara je bila gusta,
pa se čovek mogao tamo neopažen prikrasti.
Mada sam bio silno razjaren tako da htedoh odmah nasrnuti na lјudoždere ne
misleći na posledice, ipak sam obuzdao bes i krišom se privukao drvetu.
Drvo je bilo na uzvišici. Sa te uzvišice sam video sve što se zbiva na obali.GLAVA DVADESET TREĆA
ROBINSON OSLOBAĐA ŠPANCA — PETKO NALAZI OCA
Oko lomače, jedan uz drugog, sedeli su urođenici. Bilo ih je devetnaest. Malo
podalјe, nagnuti nad vezanim Evroplјaninom, stajala su još dvojica. Očevidno da su
ih upravo poslali po zaroblјenika. Trebalo je da ga ubiju, raskomadaju i razdele
slavlјenicima.
Okretoh se Petku.
– Gledaj u mene, – rekoh – što budem ja činio, čini i ti.
S ovim rečima spustih na zemlјu jednu mušketu i lovačku pušku, a drugom
mušketom uzeh na nišan divlјake. Petko učini isto to.
– Jesi li spreman? – upitam ga.
– Da – odgovori on.
– Onda pucaj! – izustih, i obojica opalismo u jedan mah.
Petkov pogodak je bio bolјi od moga: ubio je dvojicu i ranio trojicu, dok sam ja
ranio samo dva divlјaka i ubio jednog.
Nije  teško zamisliti kakav su strašan metež izazvali naši  plotuni u gomili
divlјaka. Oni što su ostali živi skočiše na noge ne znajući kuda da jurnu, na koju
stranu da se okrenu. Iako su shvatili da im preti smrt, nisu videli odakle ih ona
vreba.
Petko nije skidao oči s mene i izvršavao je sva moja naređenja. Ne dajući
urođenicima da se posle prvih hitaca osveste, bacim mušketu na zemlјu, dograbim
pušku, zapnem oroz i opet nanišanim. Petko je u dlaku ponavlјao svaki moj pokret.
– Jesi li spreman, Petko? – zapitah ponovo.
– Spreman – odgovori on.
– Pali! – naredih.
Dva plotuna odjeknuše gotovo jednovremeno, ali kako smo ovoga puta pucali iz
pušaka koje su bile nabijene sačmom, ubili smo samo dvojicu (dva su bar pala), ali
je zato bilo više ranjenih. Obliveni krvlјu, trčali su obalom kao poludeli uz divlјe
krike. Trojica su, izgleda, bili teško ranjeni jer su odmah pali. Međutim, ostali su
ipak živi.
Dokopam mušketu koja je još bila puna, pa viknuvši: – Petko, za mnom! –
istrčim iz šume na brisani prostor. Hrabri Petko ni koraka nije zaostajao za mnom.
Opazivši da su me neprijatelјi ugledali, poletim napred vičući iz svega glasa.
– Viči i ti! – naredih Petku.On odmah povika, još jače nego ja. Na žalost, moja ratna oprema bila je vrlo
teška i smetala mi je pri trčanju. Ali, kao da je nisam osećao, jurio sam napred
koliko me noge nose, pravo prema nesrećnom Evroplјaninu, koji je, kako sam već
rekao, ležao po strani na peščanom žalu između mora i lomače. Nikoga nije bilo kraj
njega.  Ona  dvojica  što  su  ga  hteli  zaklati  razbežali  su  se  na  prvi  pucanj.  U
izbezumlјenom strahu stuštiše se prema moru i uskočiše u čamac spremajući se da
se otisnu od obale. U isti čamac uspela su da uskoče još tri urođenika.
Ja se okretoh Petku i zapovedih mu da se s njima obračuna. Začas je shvatio
moju misao, i, pretrčavši četrdeset koraka, priđe čamcu i opali na njih iz puške.
Svih pet padoše kao pokošeni na dno čamca. Mišlјah da su svi ubijeni, ali se
dvojica odmah digoše. Očevidno su pali prosto od straha. Od ostale trojice dva
divlјaka bila su na mestu mrtva, dok je treći bio tako teško ranjen da se nije mogao
dići.
Dok je Petko gađao neprijatelјa, izvadio sam džepni nožić i presekao veze koje
su sputavale zaroblјenikove ruke i noge. Pomognem mu da se pridigne i upitam na
portugalskom ko je. On odgovori:
– Espanjol (Španac).
Ubrzo se malo povratio i stade mi pokretima izražavati vatrenu zahvalnost što
sam mu spasao život.
Pritrča i Petko.
– Reci ovome čoveku – obratih se Petku – da je slobodan, da mu nećemo naneti
nikakvo zlo i da su njegovi neprijatelјi potučeni.
Petko poče govoriti starcu, a ja sam zaroblјeniku sipao u usta nekoliko kapi
ruma.
Radostan glas o slobodi ožive jadnika: pridiže se sa dna čamca i nešto prozbori.
Ne može se zamisliti šta bi s Petkom! I najokoreliji čovek bi bio do suza tronut
da ga je u ovom trenutku posmatrao. Samo što začu glas starog divlјaka i ugleda
mu lice, pritrča da ga lјubi i grli, zaplaka se i zasmeja, stište ga na grudi, uzviknu
nešto, a onda stade da skače oko njega, da peva i igra, pa opet zaplaka, zamaha
rukama, poče se gruvati u glavu i po licu – jednom rečju, ponašao se kao sumanut.
Upitah  šta  se  desilo,  ali  mi  on  dugo  nije  mogao  ništa  objasniti.  Kad  se
naposletku malo povratio, reče mi da je ovaj čovek – njegov otac.
Ne mogu iskazati koliko me je ganuo tako buran izliv sinovlјeve lјubavi! Nikad
nisam pomišlјao da surovog divlјaka može tako obradovati i potresti susret s ocem.
Ali  u  isti  mah  nisam  mogao  da  se  ne  nasmejem,  ludačkim  skokovima  i
pokretima kojima je on izražavao sinovlјa osećanja. Valјda je deset puta iskakao iz
čamca i opet uskakao u njega, čas bi razgrnuo kaput i čvrsto privukao očevu glavu
na svoje gole grudi, a čas bi mu trlјao ukočene ruke i noge.Videvši da se starac sav ukočio, posavetovao sam mu da ga istrlјa rumom i
Petko to odmah učini.
Naravno, sasvim smo smeli s uma da treba goniti begunce; za to vreme njihov
je čamac umakao daleko i skoro iščezao iz vida. Nismo ni pokušali da pođemo u
poteru za njima i, kako se posle pokazalo, dobro smo to učinili, jer je posle dva časa
dunuo silovit vetar, koji bi svakako prevrnuo naš brodić.
Duvao je sa severozapada u lice beguncima. Teško da su mogli odoleti ovoj
oluji i mislim da su se udavili u talasima ne ugledavši zavičajne obale.
Iznenadna  radost tako  je  silno uzrujala Petka  da  nisam  imao srca  da  ga
odvojim  od  oca.  „Treba  ga  pustiti  da  se  smiri“,  pomislih  i  odmakoh  se  malo,
očekujući da se stiša njegova radost.
To je potrajalo prilično. Naposletku zovnuh Petka. On mi pritrča skakućući sa
radosnim osmehom, zadovolјan i razdragan. Upitah ga je li dao ocu hleba. On
žalosno odmahnu glavom.
– Nema hleba: gadni pas ništa nije ostavio, sve pojeo sam.
I pokaza na sebe.
Izvadih tada iz svoje torbe svu hranu – jednu lepinjicu i dve-tri evenke suvog
grožđa – i pružih Petku. S istom užurbanom nežnošću on stade hraniti oca kao
malo dete. Videvši da dršće od uzbuđenja, posavetovah mu da se potkrepi ostacima
ruma, ali je on i rum dao starcu.
Posle minut-dva, Petko je već jurnuo nekuda kao pomaman. On je uopšte trčao
neverovatno brzo. Uzalud sam ga zvao da stane i da mi kaže kud juri – njega
nestade.
Međutim, posle četvrt časa Petko se vratio i koraci su mu bili mnogo sporiji.
Kad se približio, video sam da nešto nosi. Bio je to zemlјani krčag sa pijaćom vodom
koju je doneo za oca. Zbog toga je i otrčao u našu tvrđavu i uz put poneo još dve
komadine hleba. Hleb pruži meni, a vodu odnese starcu dopustivši mi, uostalom,
da otpijem nekoliko gutlјaja jer sam bio mnogo žedan. Voda je oživela starca bolјe
nego ikakav napitak: on je, videlo se, umirao od žeđi.
Had se starac napio vode, pozovem Petka i zapitam je li u krčagu ostalo vode.
Reče da je ostalo i ja mu naredih da da vode jadnom Špancu, koji je umirao od žeđi
baš kao i stari divlјak. Pošalјem Špancu i veliki komad hleba.
Španac je bio još vrlo slab. Sedeo je na polјanici pod drvetom potpuno iznuren.
Divlјaci su ga tako čvrsto bili vezali da su mu sada otekle i ruke i noge. Kad je
svežom vodom ugasio žeđ i pojeo hleb, prišao sam mu i pružio pregršt suvog grožđa.
On diže glavu i pogleda me sa najvećom zahvalnošću, zatim pokuša da ustane, ali
nije mogao – toliko su ga bolele otečene noge.Gledajući ovog bolesnog čoveka, teško je bilo zamisliti da se ovako premoren
mogao  maločas  onako  junački  boriti  protiv  nadmoćnijeg  neprijatelјa.  Ja  mu
posavetovah da sedi i ne kreće se, a Petku naredih da mu rumom istrlјa noge.
Dok je Petko izvršavao moje naređenje, sve vreme sam ga posmatrao. Svaka
dva minuta, a možda i češće, osvrtao se da vidi treba li šta njegovom ocu. Petko je
mogao da vidi samo starčevu glavu jer je ovaj sedeo na dnu čamca. Odjednom, kad
se okrete, spazi da je glava iščezla; istog časa Petko je bio na nogama. Nije trčao
nego leteo kao da nogama ne dotiče zemlјu. A kad je, stigavši do čamca, video kako
je otac prilegao da se odmori i kako mirno leži dole u čamcu, on se odmah vrati k
nama.
Tada saopštim Špancu da će mu moj prijatelј pomoći da ustane i dovesti ga do
barke kojom ćemo ga preneti u naše sklonište.
Ali Petko, visok i kršan, podiže ga kao dete, baci na leđa i ponese. Kad je stigao
do čamca, oprezno ga spusti prvo na ogradu, a posle dole kraj oca. Zatim dohvati
vesla. Ja sam pošao pešice. Petko je bio odličan veslač i, uprkos jakom vetru, čamac
je tako brzo jurio duž obale da ga nisam mogao stići.
Petko je srećno dovezao čamac u naše pristanište i, ostavivši tu oca i Španca,
otrča natrag obalom.
– Kud juriš? – upitah ja kad promače mimo mene.
– Idem dovesti još jedan čamac! – viknu mi u trku i kao vihor odlete dalјe.
Nijedan čovek, nijedan konj ne bi ga mogli stići – tako je brzo trčao. Samo što
sam stigao do malog zaliva, kad se on već pojavi tu sa drugim čamcem. Iskočivši na
obalu, stade pomagati našim novim gostima da se iskrcaju iz čamca, ali su obojica
bili tako iznureni da se nisu mogli držati na nogama.
Siromah Petko nije znao šta da radi.
I ja sam se zamislio.
– Ostavi zasad naše goste na obali – rekoh mu – i pođi za mnom.
Zašli smo u obližnji šumarak, oborili dva-tri mlada drveta i na brzu ruku
sklepali nosila na kojima smo preneli bolesnike do spolјnjeg zida naše tvrđave.
Tada smo se sasvim pomeli ne znajući šta bismo dalјe. Da prenosimo dva
odrasla čoveka preko tako visoke ograde – nisam hteo. Valјalo je opet mućnuti
glavom i onda se dosetih šta da radim. Petko i ja prilegosmo na posao i posle jedno
dva časa već je bio gotov prilično dobar šator od platna za jedra i preko njega
nabacano gusto granje.
U šator smo prostrli dve postelјe od pirinčane slame i četiri pokrivača.GLAVA DVADESET ČETVRTA
NOVI STANOVNICI OSTRVA – DOLAZAK ENGLEZA
Pošto sam podigao sklonište za naše bolesne goste, tek spasene iz ropstva, i
uveo ih pod krov njihovog novog doma, gde su mogli otpočinuti i okrepiti snage –
trebalo je  i da im pripremim nešto za jelo. Petko je spremao ručak po mojim
uputstvima. Čorbu je začinio ječmom i ona je ispala vrlo ukusna i hranlјiva. Kuvalo
se iza spolјnjeg zida jer nikada nisam ložio vatru u tvrđavi.
Postavili smo sto u novom šatoru i ručali učetvoro u novom stanu.
Ja sam predsedavao ovom ručku i razgovorom zanimao naše goste. Petko mi je
služio kao tumač u razgovoru sa njegovim ocem a i sa Špancem, budući da je
Španac prilično dobro govorio jezik ovih urođenika.
Kad smo ručali ili, pre, večerali, naredih Petku da uzme jednu pirogu i otplovi
po naše puške koje smo u žurbi zaboravili na razbojištu; sutradan sam ga poslao da
sahrani leševe izginulih, kao i užasne ostatke krvavog pirovanja. Nisam mogao bez
jeze ni da pomislim da ih ja pokopam.
Nekoliko  dana  docnije,  pošto su se  moji novi  prijatelјi odmorili  i  malo  se
povratili posle preživelih muka, počeo sam uz Petkovu pomoć da se savetujem s
njima.
Pre svega, upitao sam Petkovog oca zar se ne boji da se lјudožderi mogu vratiti
na ostrvo sa celom rulјom ostalih divlјaka koji će se s nama surovo razračunati.
Starac odgovori da po njegovom mišlјenju odbegli divlјaci nikako nisu mogli
stići  do  obala  zavičaja  po  onako  jakoj  buri  i  da  se  njihov  čamac,  verovatno,
prevrnuo, a oni svi podavili.
– A ako su i ostali u životu, – reče – more ih je odnelo na drugu stranu i
izbacilo na obalu neprijatelјskog plemena gde će ih neminovno pojesti.
Poćutavši malo, starac produži:
– Ali, čak i da su srećno stigli kući, ni tada se neće drznuti da se vrate. Oni su
bili tako prestravlјeni vašim iznenadnim napadom, plotunima i puščanom vatrom
da će, po svoj prilici, ispričati svojim saplemenicima kako su im drugovi poginuli od
groma i munja. A vas obojicu – tebe i Petka držali su da ste razgnevlјeni duhovi, da
ste đavoli koji su sišli na zemlјu da njih potamane. Čuo sam svojim ušima kako su
o tome govorili jedan drugome. Oni ne mogu zamisliti da je običan smrtnik mogao
da blјuje vatru, govori glasom groma, i ubija sa takve dalјine ne dižući čak ni ruke.
Starac je imao pravo. Kasnije sam doznao da se ni posle mnogo godina nijedan
urođenik nije odvažio da dođe na moje ostrvo. Po svoj prilici, begunci, za koje smo
računali da su propali, ipak su se  vratili u zavičaj i svojim strašnim pričamazaplašili druge divlјake. Biće da se u njihovom plemenu čak javilo verovanje da će,
tobože, bogovi spržiti vatrom svakog ko stupi na obalu ovog začaranog ostrva.
Ne  mogavši  ovo  da  predvidim,  još  dugo  sam  bio  u  neprestanoj  strepnji  i
očekivao osvetu divlјaka. Uostalom, i ja i moja mala vojska uvek smo bili spremni za
borbu: zar nas nije sada bilo četvorica, pa neka nam dođe i stotinu dušmana, ne
bismo se pobojali da se u svako doba uhvatimo s njima u koštac.
Ali moglo ih je biti dvesta ili trista i onda bi oni nas pobedili.
Međutim, dani su prolazili, a urođenički čamci nisu se pojavlјivali. Uz to, sve
češće sam se vraćao svom davnašnjem snu da pođem na kopno. Petkov otac me je
često uveravao da  mogu slobodno računati da će  me  njegovi zemlјaci srdačno
primiti jer sam spasao od smrti njegovog sina i njega.
Pa ipak, posle jednog ozbilјnog razgovora sa Špancem, počeh se dvoumiti vredi
li da privodim u delo svoj plan.
Španac mi reče da su urođenici zbilјa pružili utočište sedamnaestorici Španaca
i Portugalaca koji su pretrpeli brodolom blizu njihove obale, ali uprkos tome, ovi
Evroplјani žive sada u krajnjoj nemaštini, a povremeno i gladuju. Divlјaci ih ne
zlostavlјaju i puštaju ih da se kreću slobodno, ali sami žive tako ubogo da ne mogu
uvek da ishrane došlјake.
Pitao sam Španca o pojedinostima njihove poslednje plovidbe i on mi kaza da je
njihov brod putovao iz Rio de la Plate u Havanu, kamo je morao da odnese srebro i
krzno i da za Evropu utovari robu koje tamo ima napretek.
Na putu za Havanu oni su prihvatili petoricu mornara Portugalaca sa drugog
broda koji je pre toga pretrpeo brodolom; petorica iz njihove brodske posade udavili
su se za vreme bure, a ostali su posle višednevnih patnji i strahota, iznureni žeđu i
glađu, naposletku pristali uz obalu lјudoždera. Iskrcavši se u ovu zemlјu, oni su
preživeli užasan strah jer su svakog trenutka očekivali da će ih divlјaci pojesti. Kod
sebe su imali vatreno oružje, ali nije bilo ni baruta ni metaka: Barut koji su poneli
skvasio se u putu, a ono što je ostalo, odavno su potrošili jer su u prvo vreme mogli
nabavlјati hranu samo lovom.
Zapitao sam ga kakav udes, po njegovom mišlјenju, očekuje njegove drugove u
zemlјi divlјaka i jesu li ikada pokušali da se oslobode. Odgovorio je da je oko toga
bilo mnogo dogovora, ali se sve završavalo suzama i jadanjem.
– Nismo imali – objasni on – ni lađe kojom bismo se otisnuli na pučinu, ni alata
da načinimo sličan brod, ni namirnica.
Tada mu rekoh:
– Govoriću s vama iskreno. Šta mislite hoće li vaši drugovi pristati – ako im
predložim – da pređu ovamo na moje ostrvo? Izgleda da bismo udruženi našli
načina da se prebacimo do kakve evropske države, a otuda u domovinu. Bojim se
samo jednog: pozivajući ih ovamo, predajem se njima u ruke. Šta ću ako na mojegostoprimstvo uzvrate izdajom? Zahvalnost, uopšte govoreći, nije osobina nekih
lјudi. A to bi, zar ne, bilo suviše jadno: izbaviti lјude iz nevolјe da posle budeš njihov
zatočenik u Novoj Španiji, odakle još nijedan Englez nije izvukao živu glavu. Onda
je bolјe da me divlјaci pojedu nego da padnem u nemilosrdne popovske kandže ili
da me inkvizitori spale. Ako bi vaši drugovi – nastavih – došli ovamo, uveren sam da
nam sa tako mnogo radnih ruku ne bi bilo teško da sagradimo veliki čamac kojim
bismo mogli krenuti na jug i stići do Brazila ili na sever do španskih kolonija. Ali,
dabome, ako im dam oružje u ruke, a oni za moju dobrotu okrenu ovo oružje na
mene, ako mi, koristeći se time što su jači, otmu slobodu – moraću da zažalim što
sam im učinio toliko dobra.
Španac odgovori sasvim iskreno:
– Moji su drugovi u velikoj nevolјi i dobro znaju koliko je bezizlazan njihov
položaj, pa odbacujem i samu pomisao da bi se mogli ružno poneti prema čoveku
koji bi im pomogao da se spasu bede. Ako hoćete, – produži on – ja ću s ovim
starcem otići k njima, izneti im vaš predlog i doneti odgovor. Pristanu li na vaše
uslove, tražiću da se svečano zakunu da će poći s vama u zemlјu koju vi odredite i
da će se do povratka kući bez pogovora povinovati vama kao svom vođi i starešini.
Vi ćete naređivati, a mi – slušati. Ako hoćete, sačinićemo pismeni ugovor, svaki od
nas će se potpisati i ja ću vam ga doneti.
Zatim reče kako je on spreman da mi se bez oklevanja odmah zakune na
vernost.
– Zaklinjem se da ću vas do groba služiti – ovako je završio svoj vatreni govor. –
Vi ste mi spasli život i ja ga poklanjam vama. Budno ću motriti da moji sugrađani
ne prekrše datu vam zakletvu i uvek ću se za vas boriti.
Posle ovako iskrenih reči razvejale su se sve moje sumnje i rešio sam da
izbavim ove lјude od nevolјe. Rekoh Špancu da ću ga sa starim divlјakom poslati do
njih.
A kad je sve bilo spremno da otplove, Španac poče govoriti kako je bolјe da
odložimo put za nekoliko meseci, a možda i za godinu dana.
– Pre  nego što pozovemo goste, – reče – moramo se  pobrinuti za njihovu
ishranu.
Bio je sasvim u pravu. Nismo imali dovolјno hrane, jedva je bilo za četvoricu, a
dođu li gosti, za nedelјu dana će slistiti sve naše zalihe i svi ćemo biti osuđeni da
umremo od gladi.
– Zbog toga, – reče Španac – molim vas za dopuštenje da uzoremo novi komad
zemlјišta. Poverite to nama trojici i odmah ćemo prileći na posao i posejati sve
koliko možete odvojiti za setvu. Sačekaćemo žetvu, požnjeti, pa ako bude dovolјno
za ishranu novih lјudi, ja i Petkov otac ćemo otputovati po njih. Ako oni dođu sad
na ovo ostrvo, naći će se u lјutoj nevolјi. To nikako nije poželјno jer nemaština može
među njima izazvati razdor i uzajamnu mržnju.Razborita obazrivost ovog čoveka dopala mi se. Uverio sam se da se on doista
brine za moje dobro i da mi je od srca odan.
Odmah smo nas četvorica počeli da obrađujemo nove njive. Svojski smo orali
zemlјište (koliko se moglo drvenim oruđem) i kad je posle mesec dana došlo vreme
setve, imali smo veću površinu uzoranog zemlјišta i na njemu zasejali dva bušela
ječma i šesnaest pirinča, to jest sve zrnevlјe što sam mogao odvojiti za seme.
Sada, kada nas je bilo četvorica, divlјaci su mogli biti opasni samo u slučaju da
nagrnu u velikom broju.
Nismo se bojali divlјaka i slobodno smo lutali po celom ostrvu. Ali pošto smo
svi mislili jedino o tome kako da što pre odemo odavde, svaki se svesrdno trudio da
ostvarimo  ovu  nameru.  Lutajući  ostrvom  obeležavao  sam  drveće  pogodno  za
građenje broda. Petko i otac sekli su ovo drveće, a Španca sam postavio da rukovodi
njihovim radom.
Pokazao sam im sa kakvim sam neverovatnim naporima tesao svaku dasku od
celog stabla, te sada udruženi počesmo stvarati novu zalihu dasaka. Istesali smo
celo tuce. Bile su to jake hrastove daske dužine trideset pet stopa, širine dve stope i
dva do četiri palca deblјine. Svako će razumeti koliko je truda bilo uloženo u ovaj
posao.
U međuvremenu sam se starao da što više rasplodim svoje maleno stado. Toga
radi dvojica od nas su svakoga dana išla u lov na divlјe jariće i tako smo ubrzo
stekli oko dvadeset grla.
Čekao nas je još jedan važan posao: trebalo se pobrinuti o zalihama suvog
grožđa, jer je grožđe počelo da zri. Obrali smo i osušili zamašnu količinu. Pored
hleba, suvo grožđe je bilo naša glavna hrana. A suvo grožđe smo svi mnogo voleli.
Odista, ne znam ništa ukusnije i hranlјivije za jelo.
Stigla je žetva. Rod pirinča i ječma bio je dobar, ne baš najbogatiji, ali ipak
toliko obilat da smo sada mogli ishraniti, ako hoćeš, pedesetoricu. Prinos je bio
desetostruk. Ova količina je  bila sasvim dovolјna da se  ishrani ne samo naša
zajednica do iduće žetve, već smo se sa ovakvom zalihom namirnica mogli slobodno
otisnuti na more i stići do ma koje obale Južne Amerike.
A u šta da saspemo sav ovaj pirinač i ječam? Za ovo su bili potrebni veliki
koševi i odmah prionusmo da ih ispletemo, pri čemu se Španac pokazao najvičniji
majstor u ovom zanatu.
Sada, kad sam imao dovolјno mesa i hleba da ishranim želјene goste, dopustio
sam Špancu da ode barkom po njih. Strogo sam mu zapovedio da ne doveze ni
jednog čoveka dok mu zakletvom ne obeća da mi ne samo neće pričiniti nikakvo zlo
i napasti me s oružjem u ruci nego će me čak braniti od svih neprijatelјa. Ovu
zakletvu su dužni da stave na hartiju i svaki od njih da se potpiše.
Tog trenutka sam nekako smeo s uma da Španci-brodolomnici nemaju ni
mastila ni pera.S ovakvim uputstvima Španac i stari divlјak odoše na put istom pirogom koja
ih je dovezla na moje ostrvo.
Kako sam ih radosno opremao za ovu plovidbu! Ta za svih dvadeset sedam
godina moga zatočenja na ostrvu prvi put sam se mogao ponadati da ću se odavde
vinuti u slobodu. Snabdeo sam ove lјude bogatim zalihama suvog grožđa i hleba
kako bi stiglo za njih i za naše buduće goste.
Naposletku sam ih smestio u čamac i poželeo srećan put. Opraštajući se,
ugovorismo da razviju zastavu na pučini ako budu vozili Špance, kako bih izdaleka
mogao znati da je to njihov čamac.
Otplovili su kad je duvao jak vetar o uštapu, oktobra meseca. Na žalost, ne
mogu navesti tačan datum jer, izgubivši jednom račun o danima i nedelјama, više
nisam bio kadar da ga uspostavim.
Prošlo je prilično vremena otkako su moji putnici otplovili. Čekao sam ih iz
dana u dan. Sve mi se činilo da kasne, da su još pre osam dana morali da se vrate
na ostrvo. Iznenada iskrsnu jedan nepredviđen slučaj, kakav se još nikad nije
dogodio za vreme otkako sam na ostrvu.
Jednom u svitanje, dok sam još spavao čvrstim snom, dotrča Petko k meni i
viknu iz svega glasa:
– Idu, idu!
Skočih, obukoh se na brzu ruku, preskočih preko ograde i, zaboravivši na
opasnost, otrčah u šumicu (koja je, uzgred budi rečeno, tako porasla da se u to
vreme pre mogla nazvati šumom). Sasvim sam zaboravio na opasnost tako da mimo
običaja nisam poneo nikakvo oružje. Duboko sam bio uveren da se to vraća Španac
sa svojim prijatelјima.
Kakvo je tek bilo moje iznenađenje kad sam ugledao na moru, pet milјa od
obale, nepoznatu barku sa trouglastim jedrom. Barka je držala pravac prema ostrvu
i, nošena jakim povolјnim vetrom, približavala se brzo. Nije dolazila od kopna nego
sa južnog kraja ostrva.
Ukratko, to nije bio čamac koji smo očekivali toliko dana.
Trebalo se za svaki slučaj pripremiti za odbranu.
Naredih Petku da se pritaji u šumarku i da budno motri na lјude u barci jer
nismo znali jesu li neprijatelјi ili prijatelјi. Onda se vratim kući, zgrabim dogled, i uz
lestvice popnem se na vrh brda kako bih nezapažen izvidio svu okolinu; uvek sam
ovako postupao kad bih se plašio neprijatelјskog napada.
I samo što se popeh na brdo, ugledam brod.
Stajao  je  ukotvlјen  kraj  jugoistočne  ivice  ostrva.  na  osam  milјa  od  moga
skloništa. Od obale do njega nije bilo više od pet milјa. Brod je, bez sumnje, bio
engleski, a i čamac, kao što sam se mogao uveriti, bio je engleska barka.Ne mogu iskazati koliko je različitih osećanja pokrenulo u meni ovo otkriće.
Neopisiva je bila moja radost kad sam ugledao brod, i uz to engleski, radost u
očekivanju bliskog susreta sa svojim sunarodnicima (znači, sa prijatelјima).
U isto vreme neka potajna strepnja, koju ničim nisam mogao protumačiti,
nagnala me je da budem na oprezi.
Zapitao sam se, pre svega, čega radi je engleski trgovački brod zabasao u ove
krajeve koji su bili – kako mi je poznato – po strani od svih engleskih trgovačkih
puteva. Znao sam da ga bura nije mogla zaneti jer poslednjih dana nije bilo bure.
Pa ako su na brodu i Englezi, ipak ne treba da im izlazim na oči neko vreme jer je
bilo vrlo verovatno da se nisu ovamo pojavili za nekakvo dobro. Bolјe mi je da i dalјe
ostanem na ostrvu nego da poklonim poverenje sumnjivim lјudima i padnem u ruke
lopovima ili ubicama!
Stojeći na brdu, netremice sam posmatrao barku kako se približava ostrvu.
Odjednom ona naglo zavi i pođe uz obalu prema malom zalivu, gde sam nekad
pristajao splavovima. Očigledno su oni iz barke tražili gde je zgodnije da pristanu.
Nisu opazili zaliv, nego su pristali na drugome mestu, udalјenom od zaliva pola
milјe.
Imao sam sreće što su se baš tamo iskrcali. Da su ušli u zaliv, našli bi se, tako
reći, na pragu moga skloništa i – ko zna! – možda bi me isterali iz moje tvrđave i
oplјačkali svu moju imovinu.
Ljudi su se iskrcali na obalu i mogao sam se uveriti da su zaista Englezi bar
većina među njima.
Istina, za jednog ili dvojicu držao sam da su Holanđani, ali sam se prevario,
kako se posle pokazalo. Bilo je ukupno jedanaest lјudi.
Trojicu među njima očevidno su doveli kao zaroblјenike jer nisam opazio uz
njih nikakvo oružje i učinilo mi se da su im noge vezane. Video sam kako su ih onih
pet lјudi, koji su prvi iskočili na obalu, vukli iz čamca.
Jedan od zaroblјenika, vidi se, nešto je molio: pokreti njegovih ruku izražavahu
i patnju, i molbu, i očajanje.
Izgleda da je sasvim izgubio glavu. I druga dvojica su nešto preklinjala i isto
tako uznosila ruke k nebu, ali kao da su bili nekako mirniji i nisu tako burno
izražavali svoj jad.
Gledao sam ih i ništa nisam razumeo. Odjednom mi Petko viknu nepravilnim
engleskim jezikom.
– O Robine Kruso! Pogledaj, i beli čovek jedu čoveke kao divlјaci.
– Ti si lud, Petko! – rekoh. – Zar možeš misliti da će ih pojesti?
– Dabome, poješće – odgovori on.– Ne, nikako, varaš se, Petko, – nastavih ja. – Bojim se da će ih ubiti, ali budi
uveren da ih neće jesti.
Još nikako da shvatim šta se dešava pred mojim očima, ali sam se sav tresao
od užasa pri pomisli da će se, evo sada, na moje oči izvršiti zločin.
Štaviše, video sam da je jedan od razbojnika nadneo nad žrtvu nekakvo oružje,
nešto kao tesak ili sablјu.
Sva mi se krv sledila u žilama: uveren sam bio da će nesrećnik pasti mrtav.
Kako sam zažalio u tom trenutku što nisu uza me Španac i stari divlјak.
Zapazio sam da niko od razbojnika nije poneo pušku.
„Dobro bi bilo – sinu mi – da im se sada prikradem, opalim iz neposredne
blizine i oslobodim ove zaroblјenike."
Ali desilo se drukčije.
Kako izgleda, razbojnici nisu nameravali da ubiju svoje zaroblјenike. Kad su ih
zastrašili i narugali im se, zlikovci se rasturiše po ostrvu, želeći, verovatno, da izvide
kraj u koji su dospeli.
Zaroblјenike su ostavili pod nadzorom svoja dva druga. A oni su bili pijani,
izgleda, jer čim su ostali izmakli, obojica su se zavukli u čamac i začas zaspali.
Tako su zaroblјenici ostali sami. Ali umesto da iskoriste slobodu koja im se
nudila, oni su sedeli sada na žalu, osvrćući se levo-desno u bezizlaznom očajanju.
Ovo me je podsetilo na prvi dan mog boravka na ostrvu. Tako sam i ja sedeo na
obali i glupo zverao unaokolo. I mislio sam isto tako da sam propao. Tada sam bio
uveren da će me divlјe zveri rastrgnuti, uspuzao sam se na drvo i prespavao gore
svu noć. Jednom reči, nema tih strahota koje mi se u prvo vreme nisu priviđale. A
međutim, kako sam mirno proživeo sve ove godine! Ali onda nisam predvideo ništa
od svega ovoga.
Eto, tako su očajavala i ova tri nesrećnika ne znajući da je spasenje blizu.GLAVA DVADESET PETA
ROBINSONOV SUSRET SA KANETANOM ENGLESKOG BRODA
Razbojnici su stigli na ostrvo u vreme plime. Dok su tumarali tamo-amo, prošlo
je dosta vremena; nastupila je oseka i čamac se našao na pličini. Unutra su, kako je
već rečeno, ostala dva čoveka. Oni su uskoro zaspali.
Posle Jednog časa probudio se jedan od njih i, opazivši da čamac leži na suvu,
pokuša da ga odgura u vodu po pesku, ali nije mogao. Tada poče dozivati ostale.
Ovi dotrčaše i pregnuše da mu pomognu, ali je barka bila suviše teška, a pesak
mokar i sipkav, pa nisu mogli da je spuste u vodu.
Tada oni kao pravi pravcati mornari – a poznato je da su mornari bezbrižni svet
i nikad ne misle na budućnost – ostaviše čamac i ponovo odoše da skitaju. Pre nego
što će otići, jedan od njih reče drugome:
– More, ostavi ga, Džek! Baš hoćeš da žulјiš ruke! Naići će plima pa će svejedno
isploviti.
Ovo je bilo rečeno na engleskom. Dakle oni su uistinu bili moji zemlјaci.
Sve dok nisu otišli, čučao sam skriven iza ograde tvrđave, ili sam ih posmatrao
sa vrha brega.
Do početka plime ostalo je najmanje još deset časova. Znači, njihov čamac će
za sve ovo vreme ležati na pesku.
Uveče, kad  padne  mrak,  izići  ću  iz  zasede, prikrašću  se  ovim  mornarima
pobliže  ću  motriti  svaki  njihov  postupak,  svaki  pokret  i  možda  ću  uspeti  da
prisluškujem o čemu razgovaraju.
A dok se ne smrkne, moram se spremiti za borbu. Sada sam imao jačeg i
opasnijeg protivnika nego pre i trebalo se brižlјivo pripremiti.
Dugo sam baratao oko pušaka, čistio ih i nabijao, a potom sam naredio Petku,
koji je za ovo vreme postao izvrstan strelac, da se naoruža do zuba. Za sebe sam
zadržao dve lovačke puške, a njemu dao tri muškete. I ostalo oružje smo podelili
među sobom.
Moram reći da sam u ovoj ratnoj opremi izgledao veoma ratoborno. Imao sam
na sebi svoj nakazni kožuh od kozjeg krzna i šilјatu šubaru, o bedrima mi je štrčao
goli tesak, za pojasom zadenuta dva pištolјa, a na svakom ramenu po puška.
Kao što rekoh, imao sam nameru da ništa ne počinjem dok se ne smrkne. Ali
oko dva časa, kad je sunce jako pripeklo, opazio sam kako su mornari otišli u šumu
i nisu se vratili. Po svoj prilici zamorila ih je žega, pa su zaspali u hladovini.
Ali  njihovim  zaroblјenicima  nije  bilo  do  sna.  Sedeli  su  pognute  glave  pod
jednim velikim drvetom, potišteni zbog svoga gorkog udesa.Niko ih nije čuvao i ja reših da im se privučem i porazgovaram s njima ne
čekajući veče. Nestrplјiv sam bio da saznam ko su ti lјudi i šta će oni ovde. Pođoh
prema njima u onom neobičnom odelu koje sam maločas opisao. U stopu za mnom
išao je Petko. I on je bio naoružan do zuba, ma da nije izgledao onakvo strašilo kao
njegov gospodar.
Pristupih sasvim blizu trojici zaroblјenika (sedeli su okrenuti meni leđima i
nisu me mogli videti) i glasno ih upitah na španskom:
– Ko ste vi, senjori?
Trgoše se iznenađeni, ali su se, izgleda, još više uplašili kad su ugledali kakvo
im je strašilo prišlo.
Niko među njima ni reč ne prozbori i učini mi se kao da nameravaju pobeći od
mene.
Tada počeh engleski.
– Džentlmeni, – rekoh – ne plašite se. Možda ćete naći prijatelјa tamo gde
najmanje očekujete. Ja sam Englez i hoću da vam pomognem. Vi vidite: nas je samo
dvojica – ja i moj sluga; imamo oružja i praha. Pa recite otvoreno: čime vam možemo
olakšati sudbinu, kakva vas je nesreća zadesila?
– Pogodile su nas tolike nesreće da bi bilo suviše dugo opisivati to – odgovori
jedan zaroblјenik. Naši mučitelјi su blizu i mogu svakog časa iskrsnuti. Ali evo vam,
ser,  sva  naša  priča  u  nekoliko  reči.  Ja  sam  kapetan  broda;  moja  posada  se
pobunila. Vazda sam voleo svoje mornare i oni su voleli mene. Živeli su divno pod
mojom komandom. Ali ih je podbunila šaka nevalјalaca koji su se u poslednje
vreme pojavili na brodu. Ove hulјe su ih nagovorile da postanu gusari – morski
razbojnici  koji  plјačkaju  i  pale  lađe.  Moji  drugovi,  koje  ovde  vidite  (jedan  je
pomoćnik moj, a drugi putnik) jedva su umolili ove lјude da nas ne pobiju, i oni su
naposletku pristali pod pogodbom da nas svu trojicu iskrcaju na kakvu pustu
obalu. Tako su i učinili. Uvereni smo bili da nas ovde vreba smrt od gladi jer smo
držali da je ovaj kraj nenaselјen. A sada se pokazalo da ovde žive lјudi, spremni da
nas spasu od smrti.
– Gde su ti razbojnici? – upitao sam. – Kuda su krenuli? Na koju stranu?
–  Leže  pod  onim  drvetom,  ser,  –  odgovori  kapetan  pokazujući  na  obližnji
šumarak. – Srce mi je obamrlo od straha: strepim da su vas opazili i da čuju o
čemu  sada  razgovaramo.  Ako  je  tako,  teško  nama!  Pobiće  nas  i  neće  nikoga
poštedeti.
– Imaju li pušaka? – upitah.
– Samo dve i jedna je u čamcu.
Odlično, – rekoh – ostalo preuzimam na sebe. Svi spavaju i lako bismo im se
mogli prikrasti i pomlatiti ih, ali zar nije bolјe da ih žive uhvatimo? Možda će se
opametiti, prestati da plјačkaju i ubijaju i postati čestiti lјudi.Kapetan izjavi da su među njima dva opaka zločinca koje teško da treba žaliti.
Uklonimo li ovu dvojicu, ostali će se pokajati – on je uveren i ponovo će se vratiti
ranijem zanatu.
Zatražih da mi pokaže ovu dvojicu. On odgovori da ih je teško poznati sa tako
velike dalјine, ali, naravno, ako bude prilike, pokazaće ih.
– Uopšte, i ja i moji drugovi spremni smo da vam se u svemu potčinimo – reče.
– Potpuno vam se stavlјamo na raspolaganje, svaka vaša naredba biće za nas
zakon.
– Kad je tako, – rekoh – sklonimo se podalјe da nas ne opaze i ne čuju naš
razgovor. Neka samo spavaju, a mi ćemo dotle odlučiti šta nam valјa činiti.
Sva trojica ustadoše i pođoše za mnom.
Odveo sam ih u šumski čestar i tamo, obrativši se kapetanu, rekoh:
– Pokušaću da vas spasem od gusara, ali vam pre toga postavlјam dva uslova.
On mi ne dade ni da izrečem do kraja.
– Prihvatam sve uslove, ser, – izjavi on. Ako vas posluži sreća da otmete moj
brod od pobunjenika, raspolažite mnome i mojom lađom kako vam je drago. A ako
vam namera ne uspe, ja ću ostati uz vas i biću do kraja života vaš odani pomagač.
Ovo su obećali i njegovi drugovi.
– Ako je tako, – kažem – ovo su moja dva uslova: prvo, dok ne pređete na svoj
brod, zaboravićete da ste kapetan i slušaćete svaku moju naredbu bez pogovora. I
ako vam dam oružje, vi ga nećete ni u jednoj prilici okrenuti ni protiv mene, niti
protiv mojih potčinjenih, a vratićete mi ga na prvi zahtev. Drugo, ako vam vaš brod
bude vraćen, vi ćete besplatno prebaciti u Englesku mene i moga prijatelјa.
Kapetan mi se zakle svim zakletvama koje samo može smisliti lјudski um da će
on i njegovi drugovi sve to ispuniti.
– Ali ne samo zato – nastavi on – što držim da su ovi zahtevi sasvim umesni
nego i zbog toga što vama dugujem za svoj život i do same smrti smatraću se vašim
dužnikom.
– U tom slučaju nećemo oklevati, – rekoh – evo vam tri muškete, evo vam
baruta i metaka. A sada kažite šta treba preduzeti.
– Hvala vam što mi se obraćate za savet. – reče kapetan – ali zar ja mogu da
savetujem  vas?  Vi  ste  naš  starešina,  vaše  je  da  naređujete,  a  naše  –  da  se
povinujemo.
– Čini mi se rekoh ja – da ćemo se s njima najlakše obračunati ako im se
nečujno  prikrademo  dok  spavaju  ,i  pripucamo  u  njih  odjednom  iz  svih  naših
pušaka. Kome je suđeno da pogine – poginuće. Ako se pak oni što ostanu živi
predaju i zamole za milost, lepo – možemo ih i pomilovati!Kapetan bojažlјivo odvrati da ne bi želeo da proliva toliko krvi, pa ako se može,
on bi više voleo da se uzdrži od sličnih surovih mera.
– Među ovim lјudima – dodao je on – samo su dvojica nepopravlјivi nevalјalci; i
oni su bili vinovnici nereda na mome brodu. Ako nam umaknu i vrate se na brod,
teško nama, jer će nagrnuti ovamo sa svim ostalim mornarima i pobiti nas sve.
– Dakle, treba prihvatiti moj savet – rekao sam. – Vidite i sami da moramo biti
surovi, hteli-ne hteli: za nas je to jedini način da se izbavimo.
Ali se videlo da on nikako nije želeo da ubija i sakati tolike lјude dok spavaju,
iako su ga baš ovi lјudi osudili na smrt glađu.
Kad sam to video, kažem mu neka pođe napred sa drugovima i postupi kako
zna i ume.
Dok se ovaj naš razgovor vodio, gusari se počeše buditi. Iz šume su se čuli
njihovi  glasovi.  Ugledah  dvojicu  već  na  nogama  i  upitam  kapetana  jesu  li  to
kolovođe pobune.
– Nisu, – odgovori on – ovi su lјudi ostali verni svojoj dužnosti do poslednjeg
časa i prišli su pobunjenicima pod pritiskom pretnji.
– Neka onda odu, – kažem – nećemo im braniti. Očigledno, sama se sudbina
pobrinula da nevine spase kuršuma. Ali okrivlјujte sami sebe ako dopustite da
drugi umaknu; oni će vas zarobiti i neće imati milosti za vas.
Ove reči podstakle su kapetanovu rešenost. On i njegovi drugovi dograbiše
puške, zadenuše za pojas pištolјe i jurnuše napred. Jedan od gusara okrete se na
bat koraka, pa ugledavši oružje u rukama svojih zaroblјenika, diže uzbunu.
Ali beše kasno: istog časa kad je uzviknuo, odjeknuše dva plotuna. Strelci nisu
promašili: jedan je gusar na mestu bio mrtav, drugi teško ranjen. Međutim, on
skoči na noge i stade zvati u pomoć. Ali mu priđe kapetan.
– Dockan je! – reče. – Sad te niko više ne spase. Evo ti nagrade za izdajstvo!
Na te reči on zamahnu mušketom i iz sve snage udari izdajnika po glavi da ovaj
zauvek umuknu.
Ne računajući tri čoveka koji su, verovatno, zabasali u drugi deo šume, sad su
nam  ostala  samo  tri  protivnika  i  jedan  je  među  njima  bio  lako  ranjen.  Uto
pristigosmo ja i Petko. Neprijatelјi su videli da im nema spasa i počeše moliti za
milost. Kapetan je odgovorio da je spreman da im pokloni život ako mu na delu
pokažu da se kaju zbog svog verolomstva i zakunu se da će mu pomoći da zauzme
brod. Baciše se pred njim na kolena i stadoše ga strasno uveravati da se od srca
kaju.
Kapetan je poverovao njihovim zakletvama i izjavio da im drage volјe poklanja
život. Ja se nisam tome usprotivio, samo sam zahtevao da se zaroblјenicima vežunoge i ruke. Čim su se završili pregovori, naredih Petku i pomoćniku kapetana da
trknu do jedrenjaka i skinu sa njega jedro i veslo.
Uskoro su se vratila i ona trojica mornara koji su lutali po ostrvu. Zabasali su
bili duboko, a sada su dojurili, čuvši naše plotune.
Kad  su  videli  da  je  kapetan  od  zaroblјenika  postao  pobedilac,  nisu  ni
pokušavali da se opiru i bez reči dopustiše da ih vežemo.
Tako smo izvojevali pobedu.GLAVA DVADESET ŠESTA
OKRŠAJ SA GUSARIMA
Pošto sam sad bio slobodan, mogao sam potanko ispričati kapetanu sve svoje
pustolovine i nedaće i od njega doznati o žalosnim prilikama usled kojih je izgubio
svoj brod.
Otpočeh prvi. Ispričao sam mu istoriju svoga života za poslednjih dvadeset
sedam godina. Gutao je  svaku moju reč i stajao neiskazano zaprepašćen pred
čudnom slučajnošću koja mi je omogućila da se spasem neizbežne smrti.
Pošto  je  saznao  sve  pojedinosti  iz  moga  života  na  nenaselјenom  ostrvu,
pozovem njega i njegove pratioce u tvrđavu, u koju smo ušli mojim uobičajenim
putem, to jest uz pokretne lestvice. Ponudio sam goste bogatom večerom, a onda im
pokazao svoje  gazdinstvo sa celokupnim uređajem koji sam stvorio sa velikom
dovitlјivošću kroz dugi niz godina usamlјeničkog života.
Sve što su ovi lјudi ovde ugledali, činilo im se kao čudo. Sve što sam im kazivao
o sebi slušali su kao čarobnu bajku. Ali ih je iznad svega zadivilo kako sam načinio
utvrđenje i kako je moje skrovište bilo vešto skriveno u gustom šumskom čestaru.
Kako drveće ovde raste bujnije nego u Engleskoj, moj šumarak se za dvadeset
godina pretvorio u neprohodnu šumu. Do mog doma mogao je čovek prodreti jedino
vijugavom uskom stazicom koju sam ostavio prilikom sađenja drveća.
Objasnio sam kapetanu da je ova tvrđava moja glavna rezidencija, ali, kao i svi
kralјevi,  posedujem  daleko  od  prestonice  letnji  dvorac  koji  takođe  povremeno
udostojavam svojom posetom.
– Naravno, pokazaću vam ga drage volјe, – rekao sam – ali sada nam predstoji
važniji posao: treba razmisliti kako da otmemo vaš brod od neprijatelјa.
– Na um mi ne dolazi šta nam valјa činiti – reče kapetan. – Na brodu je ostalo
još dvadeset šest lјudi. Svi su oni upleteni u zaveru, to jest u takav zločin koji se po
našim zakonima kažnjava smrću. Gusari dobro znaju da će, ako se predaju, biti
obešeni odmah po povratku u Englesku. Pošto nemaju šta da izgube, boriće se na
život i smrt. A pod takvim uslovima ne možemo sa svojim slabim snagama da
stupimo u borbu protiv njih.
Zamislio sam se. Kapetanove reči su mi izgledale sasvim umesne. Trebalo je što
pre smisliti neki odlučan plan. Svako oklevanje pretilo nam je propašću: sa broda je
mogla pristići nova grupa gusara i sve nas poklati. Najbolјe će biti da ih lukavstvom
namamimo u klopku i iznenada napadnemo. Ali kako da izvedemo? Oni mogu
svakog momenta stići ovamo.
– Bez sumnje, – rekoh kapetanu – tamo su na brodu već uznemireni što se
čamac nikako ne vraća. Uskoro će poželeti da doznaju šta je sa mornarima koje suposlali  na  obalu  i  uputiće  k  nama  drugu  barku.  Ovog  puta  će  čamcem  doći
naoružani lјudi i tada im nećemo odoleti.
Kapetan se potpuno složio sa mnom.
– Pre svega, – nastavih – treba se postarati da razbojnici ne odvezu natrag
svoju barku, pa zato je valјa onesposobiti za plovidbu, to jest probiti joj dno.
Pohitasmo odmah čamcu. Bila je to velika barka sa strmim bokovima. U njoj se
zateklo mnogo stvari od vrednosti. Pronađosmo unutra nekakvo oružje, torbu sa
barutom, dve boce – jednu s rakijom, drugu s rumom, nešto dvopeka, glavu šećera
(pet do šest funti), uvijenu u platno za jedra. Sve mi je ovo dobro došlo, pogotovo
rakija i šećer: ni jedno ni drugo nisam okusio odavno.
Pošto smo složili na obalu ovaj tovar i digli katarku, jedro i krmilo, probušili
smo veliku rupu na dnu barke. Na taj način, ako se pokaže da je neprijatelј jači od
nas i da se s njim nećemo moći nositi, barka ipak ostaje u našim rukama i, pravo
da kažem, na to sam najviše računao.
Priznajem, nisam mnogo verovao da ćemo imati cpeće i oteti brod od gusara.
„Neka nam samo ostave barku“ – mislio sam. – „Popraviti je, to je – sitnica, a na
takvoj lađici lako ću stići do Livardskih ostrva. Uz put čak mogu svratiti do svoga
Španca i njegovih zemlјaka koji se zlopate među lјudožderima."
Kad smo zajedničkim snagama izvukli barku na izdignuto mesto gde plima ne
dopire, sedosmo da odahnemo i posavetujemo se šta nam valјa dalјe činiti.
Iznenada čusmo sa broda topovski plotun. Na brodu zamahaše zastavom. To
je, očigledno, bio signal da se čamac vrati.
Ne prođe dugo, grunu još nekoliko plotuna. Neprestano su mahali zastavom,
ali su svi signali ostajali bez odziva: barka se ne micaše s mesta. Napokon su sa
broda spustili čamac za spasavanje (sve se lepo videlo kroz durbin). Čamac je pošao
prema obali i, kad se primakao bliže, ugledasmo u njemu najmanje desetak lјudi
naoružanih puškama.
Od broda do obale bilo je nešto oko šest milјa, pa smo mogli bez žurbe da
posmatramo lјude koji su sedeli u čamcu.
Čak smo im i lica mogli videti jer je struja odbacila čamac nešto istočnije od
mesta gde je pristao jedrenjak. Veslači su, svakako, želeli da se iskrcaju baš na
istome mestu, pa su zato neko vreme morali da idu uz obalu. Tada smo upravo i
mogli da ih dobro uočimo. Kapetan je prepoznao jednog po jednog i o svakom mi je
rekao svoj sud.
Po njegovim rečima, među njima su bila tri čestita mornara: verovao je da su u
zaveru uvučeni mimo svoje volјe, pretnjama i nasilјem, ali su zato prvi mornar i
ostali – okoreli zločinci i razbojnici.– Plašim se da im nećemo doskočiti – dodao je kapetan. – Surov je to svet, pa
još kad vide da im se opiremo, neće nas poštedeti. Strašno je i pomisliti šta će
učiniti od nas.
Osmehnuh se i odvratih: – Zašto govorite o strahu? Smemo li da se plašimo?
Zaboga, ma šta nas očekivalo u budućnosti, sve će biti bolјe od našeg sadašnjeg
života.  Prema  tome,  svaki  izlaz  iz  ovog  stanja  –  čak  i  smrt  –  treba  smatrati
spasenjem. Setite se samo šta sam ja preživeo ovde u samoći. Zar je lako biti
odsečen od sveta dvadeset sedam godina? Zar vi, ser, ne nalazite da vredi staviti
život na kocku radi slobode? Ne, – nastavih ja – opasnost me ne uznemiruje, mene
muči nešto drugo.
– Šta? – zapita on.
– Pa to što vi velite da su među ovim lјudima tri ili četiri čestita mornara koje
treba poštedeti. Da su svi oni zlikovci – ni trenutka ne bih posumnjao da imam
pravo da ih sve pobijem. A da ćemo s njima izaći nakraj, u to sam duboko uveren.
Svaki ko stupi na ovo ostrvo naći će se u našoj vlasti i od nas će zavisiti hoćemo li
ga ubiti ili mu pokloniti život.
Govorio sam snažnim glasom, vesela lica. Moja uverenost u pobedu pređe i na
kapetana i mi strasno prionusmo na posao.
Ranije još, čim su sa broda počeli spuštati čamac za spasavanje, postarali smo
se  da  sklonimo  podalјe  naše  zaroblјenike.  Dvojicu,  koji  su  kapetanu  izgledali
najopasniji, poslao sam u pećinu u pratnji Petka i kapetanovog pomoćnika. Teško
se moglo umaći iz ove tamnice, ali ako bi im kojim čudom pošlo za rukom da
preskoče obe ograde, oni bi zalutali u gustoj i neprohodnoj šumi, koja je opasivala
tvrđavu. Tamo nisu mogli dopreti glasovi njihovih saučesnika i bilo je nemoguće
videti šta se zbiva na ostrvu. Ovde su ih iznova vezali, ali ih je Petko ipak dobro
nahranio i upalio u podrumu nekoliko sveća naše svojeručne izrade. Kapetanov
pomoćnik je kazao da ćemo im za dan-dva vratiti slobodu ako se budu mirno držali.
– Ali, dodao je – ako vam padne na um da bežite, ubićemo vas bez milosti pri
prvom pokušaju.
Obećali su da će strplјivo izdržati zatvor i mnogo su zahvalјivali što ih nismo
ostavili bez hrane i svetlosti.
Zalupivši vrata za sužnjima, Petko se odmah vrati k meni, ali su ovi mislili da
on stražari pred vratima i čuva ih.
S ostalom četvoricom zaroblјenika nismo bili tako strogi. Doduše, dvojicu smo
neko vreme ostavili vezane jer kapetan nije smeo da za njih jemči, a drugu dvojicu
sam čak uzeo u službu po naročitoj kapetanovoj preporuci. Obojica mi se zakleše da
će me služiti verno i odano.
Dakle, računajući ovu dvojicu mornara i kapetana sa njegova oba pomoćnika,
bilo nas je sad sedmorica dobro naoružanih. Nisam ni sumnjao da ćemo bez po
muke izići na kraj sa onom desetoricom delija koji samo što nisu stigli. Tim pre štoje među njima, kako reče kapetan, bilo čestitih lјudi koje smo mogli privoleti na
našu stranu.
Prišavši ostrvu na mestu gde je stajao njihov jedrenjak, gusari su pristali,
iskrcali se iz čamca i izvukli ga na obalu, čemu sam se veoma obradovao. Plašio
sam se, pravo da kažem, da će se oni iz predostrožnosti ukotviti ne prilazeći obali i
da će dva ili tri mornara ostati na straži – jer tada ne bismo mogli zarobiti čamac.
Izašavši na obalu, oni brže-bolјe potrčaše barci. Nije teško zamisliti njihovo
zaprepašćenje kad su ugledali da je sa nje skinut sav brodski pribor, da je nestao
sav tovar, a na dnu zjapi velika rupa.
Okupili su se oko barke i dugo razgovarali, žestoko raspravlјajući kako se
mogla desiti takva nesreća. Zatim počeše glasno vikati i dozivati svoje drugove. Ali
niko se nije odazvao.
Tada se svrstaše ukrug i po komandi ispališe plotune iz svojih pušaka. Šumski
eho prihvati njihov pucanj i ponovi ga višestruko. Ali ni od ovoga nije bilo koristi:
oni koji su sedeli u pećini ne mogahu čuti pucnjavu; a oni što su bili kraj nas, mada
su je čuli, nisu se smeli odazvati.
Uverivši  se  da  sva  njihova  dozivanja  ostaju  bez  odziva,  gusari  se  strašno
uplašiše i htedoše da se smesta vrate na brod i obaveste ostale da je u barci
probušeno dno, a lјudi koji su se iskrcali na ostrvo pobijeni, jer bi u protivnom
svakako dali glasa od sebe. 
Kapetan koji se do maločas još nadao da ćemo uspeti da otmemo lađu, sad je
potpuno klonuo duhom.
– Sve je izgublјeno! – reče tužno. – Čim na brodu saznaju da su nestali mornari
koji su dospeli na ostrvo, novi će kapetan izdati zapovest da se kotva diže i tada –
zbogom, moja lađo!
Ali ubrzo se zbi događaj koji još više uplaši kapetana.
Ne prođe ni desetak minuta, kad spazismo da se čamac koji se otisnuo od
obale naglo okrenu natrag i ponovo pođe prema našem ostrvu. Mora biti da su se
mornari putem porazgovarali i stvorili neki nov plan.
Ćutke smo ih posmatrali.
Pristavši uz obalu, ostavili su u čamcu tri čoveka, a ostala sedmorica ustrčaše
uz brdovitu obalu i krenuše u unutrašnjost ostrva – očigledno da potraže izgublјene
drugove.
Ovo nas je veoma uznemirilo.
Ako i uspemo da uhvatimo onu sedmoricu koji su izašli na obalu, naša će
pobeda biti jalova pošto će nam umaći čamac s ostalom trojicom. Oni će, kad se
vrate na lađu, ispričati drugovima o nesreći koja ih je zadesila i brod će s mesta dići
kotvu i za nas će biti zauvek izgublјen.Šta da se radi? Nije nam ostalo ništa drugo nego da strplјivo sačekamo kako će
se sve ovo okončati. Kad se onih sedam mornara iskrcalo na obalu, čamac sa
ostalom trojicom je otplovio prilično daleko od obale i ukotvio se, tako da nismo
imali mogućnosti da ga se domognemo i sakrijemo ga.
Oni što su se iskrcali na obalu po svoj prilici su rešili da se ne odvajaju. Išli su
rame uz rame, uspeli se na brežulјak i pošli uz brdo pod kojim je bio moj dom. Mi
smo njih vrlo dobro videli, ali oni nas nisu mogli. Priželјkivali smo da nam se
primaknu bliže, pa da pripucamo u njih.
Nadali smo se da će bar oni poći prema suprotnoj obali ostrva jer dokle god su
se zadržavali na ovoj strani, nismo smeli nosa pomoliti iz tvrđave. Ali kad su stigli
do grebena brega odakle je pukao vidik na sav severoistočni deo ostrva, na njegove
šume i doline, zaustaviše se i opet nadadoše vikati iz svega glasa.
Napokon, ne sačekavši odgovor, a plašeći se svakako da se udalјe od obale, seli
su pod drvo i počeli se dogovarati. Dobro bi bilo da legnu i zaspe kao oni gusari što
su jutros prispeli. Tada bismo sa njima brzo raskrstili. Ali ovima nije bilo ni na kraj
pameti da spavaju. Osećali su da se na ostrvu dešava nešto što ne valјa i rešili da
budu na oprezu; iako nisu znali kakva im opasnost preti i odakle može iskrsnuti.
Videvši kako se dogovaraju, kapetan dade vrlo razložno objašnjenje.
– Vrlo je verovatno – reče – da će oni na svom ratnom savetu odlučiti da još
jednom dadu signal iščezlim drugovima i svi opaliti iz pušaka u isti mah. E, tu bi
trebalo da mi učinimo juriš odmah posle plotuna kad im puške budu ispražnjene.
Tada  im  ništa  drugo  neće  preostati  nego  da  se  predaju  i  sve  će  proći  bez
krvoprolića.
Po mom mišlјenju, plan nije bio loš. Ali da bi on uspeo, trebalo je da budemo
vrlo blizu neprijatelјa. Morali bismo jurišati na njih u isti čas kad oni ispale plotun.
Ali oni su bili tako daleko od nas da se nije moglo ni misliti o neočekivanom
napadu.
Međutim, oni nisu ni pripucali.
Dugo smo sedeli u zasedi i nismo znali na šta da se odlučimo. Naposletku
rekoh:
– Po mom mišlјenju, ništa ne možemo učiniti dok ne padne noć. A noćas, ako
se  ova  sedmorica  ne  vrate  u  barku,  možemo  se  prikrasti  do  mora  i  nekim
lukavstvom namamiti onu trojicu što su ostali u čamcu.
I dalјe smo sedeli u zasedi i s nestrplјenjem čekali kad će već jednom gusari
krenuti s mesta. Činilo nam se da njihovom savetovanju nema kraja.
Odjednom svi skočiše na noge i pođoše pravo moru. Mora da im je izgledalo
opasno da se na ostrvu zadržavaju, pa su nameravali da se vrate na brod ne tražeći
svoje nastradale drugove.„Rđavo nam se piše! – pomislih. – Očigledno, moraćemo zauvek reći zbogom
brodu."
Kažem ovo kapetanu; njega obrva neizmerno očajanje. I tu se ja dosetih jednog
ratnog lukavstva i odmah počeh da ga primenjujem. Lukavstvo nije bilo bogzna šta,
ali mi je plan izvrsno uspeo.
Dozovem Petka i kapetanovog pomoćnika i naredim da siđu do zaliva (onog
istog koji je Petko nekad preplivao kad su ga gonili lјudožderi), a onda, zaobišavši
ga, da skrenu pola milјe na zapad, da se popnu na brežulјak i viču iz sveg glasa sve
dok ih ne čuju mornari koji su se vraćali čamcu. A kad se mornari odazovu, da
pretrče na drugo mesto i ponovo viču i dozivaju, i tako menjajući mesta da navlače
neprijatelјe sve dalјe u dubinu ostrva, dok ovi ne zalutaju u šumi, a onda se
okolišnim stazama vrate ovamo meni.
Mornari  su  baš  sedali  u  čamac  i  bili  već  spremni  da  se  otisnu,  kad  se
odjednom  čuše  iza  zaliva  snažni  povici:  to  su  uglas  vikali  Petko  i  pomoćnik
kapetana.
Čim gusari čuše njihove glasove, odmah se odazvaše i pojuriše obalom koliko
ih noge nose prema strani odakle su dopirali krici. Ali im je zaliv preprečio put,
budući da je bilo vreme plime i voda je u zalivu nadošla vrlo visoko. Tada viknuše
one u čamcu da priđu i prevezu ih na drugu obalu.
To sam samo i čekao.
Oni su se  prebacili preko zaliva i otrčali dalјe, pošto su poveli još jednog
čoveka. Tako su u čamcu ostala samo dvojica. Videh kako su priterali čamac do
samoga kraja bliže kopnu i privezali ga za tanušno drvo.
Ovome sam se mnogo obradovao. Prepustivši Petku i kapetanovom pomoćniku
da nastave svoj posao, naredio sam ostalima iz odreda da pođu za mnom.
Prikradajući se kroz gusti i visoki šiprag, obišli smo zaliv i iznenada iskrsli pred
gusare koji su ostali na obali. Jedan je sedeo u čamcu, drugi ležao na obali i
dremuckao. Ugledavši nas na tri koraka od sebe, on htede da skoči i klisne, ali se
kapetan, koji je bio najbliži, baci na njega i mlatnu ga kundakom. Ne dozvolivši
drugom mornaru da dođe sebi, viknuh mu:
– Predaj se – ili ćeš poginuti!
To je bio jedan od onih mornara o kojima je kapetan govorio da zaverenicima
nisu prišli milom nego silom. Na prvi naš poziv ne samo da se predao nego je
odmah sam izjavio da želi da stupi u naš odred. Ubrzo nam je svojim držanjem
dokazao da je dostojan našeg poverenja.
Za  to  vreme  Petko  i  kapetanov  pomoćnik  vikali  su  i  arlaukali  i  dalјe.
Odazivajući  se  na  dozivanja  mornara,  oni  su  ih  vodili  po  čitavom  ostrvu,  od
brežulјka  do  brežulјka,  iz  šumarka  u  šumarak,  dok  ih  nisu  uvukli  u  takoneprohodnu zabit odakle se pre mraka nisu mogli izvući na obalu. Možete zamisliti
kako su oni iznurili i izmorili neprijatelјa, kad su se i sami vratili mrtvi umorni.
Sada nam je ostalo samo da vrebamo gusare kad se budu vraćali ka mestu gde
su ostavili čamac, pa zbunivši ih iznenadnim napadom iz mraka, da ih nateramo da
nam se predaju.
Dugo se nisu vraćali. Morali smo ih čekati nekoliko časova. Najzad smo čuli
kako se sporo probijaju prema obali. Išli su razbijeni, daleko jedan od drugog. Oni
napred vikahu onima pozadi:
– Brže!
A oni pozadi su im odgovarali:
– Ne možemo, padamo od umora.
Sve nam je ovo išlo naruku.
Napokon su stigli do zaliva. Za ovih nekoliko časova nastupila je  oseka i
čamac, koji je bio privezan za drvo, našao se sada na suvu.
Ne može se opisati kakvi su izgledali gusari kad su ugledali čamac na žalu i
videli da su lјudi iščezli.
Zapomažući iz glasa, ustumarali su se po obali i proklinjali svoj udes; kukali
su da su bačeni na začarano ostrvo, da tu ima razbojnika koji će ih sve poklati ili
đavola koji će ih žive poderati.
Nekoliko puta su pokušavali da dozovu svoje drugove, zovući ih po imenu i
nadimku, ali, razume se, odgovora nisu dobijali.
Na slaboj večernjoj svetlosti videli smo kako jure tamo-amo, očajno kršeći ruke.
Umorni od ove bescilјne jurnjave, gusari su se bacili u čamac da malo odahnu, ali
ne bi prošao ni minut, a oni bi iskakali na obalu i opet jurili gore-dole.
Moji pratioci su me preklinjali da im dopustim da napadnu neprijatelјa čim se
smrkne. Ali ja nisam hteo da prolivam toliku krv i već sam odlučio da se sa
buntovnicima raspravim mirnijim načinom. Što je glavno, znao sam da je neprijatelј
do zuba naoružan i nisam hteo da stavlјam na kocku život svojih lјudi. Trebalo je
pričekati neće li neprijatelј razbiti snage u dva ili tri odreda, a za sada sam naredio
svojoj vojsci da nastupa protiv neprijatelјa.
Petka  i  kapetana  poslao  sam  napred.  Oni  su  morali  da  se  četvoronoške
prikradu gusarima i da pucaju iz neposredne blizine ako ustreba.
Ali nisu dugo puzili: na njih su prosto naletela tri gusara koja su se izdvojila od
ostalih; jedan među njima je bio prvi mornar koji je, kako je već rečeno, bio glavni
pokretač pobune, a sada se ponašao kao bedna kukavica.Samo što kapetan ču glas glavnog vinovnika svih svojih jada i shvati da je ovaj
u njegovoj vlasti, pade u takvu jarost, da skoči na noge i opali zlikovcu pravo u
grudi. Dabome, tada opali i Petko.
Prvi mornar je bio na mestu mrtav, drugi gusar teško ranjen (izdahnuo je posle
dva časa) a treći je hteo da umakne.
Čuvši plotune, smesta sam krenuo glavni korpus svoje armije koja je sada
brojala osam lјudi. Evo njenog punog sastava: ja, – glavni komandant, Petko, –
general-lajtant, zatim kapetan s dvojicom oficira i tri redova – zaroblјenici kojima
smo poverili puške u ruke.
Kad smo se primakli neprijatelјu, već se sasvim smrklo, tako da se nije moglo
razabrati koliko čas je.
Pozvao sam sebi jednog od ratnih zaroblјenika, onog mornara koga su gusari
ostavili u čamcu (sada se on borio u našim redovima) i zapovedih mu da zove po
imenu svoje bivše drugove.
Pre nego što ću pucati, hteo sam da stupim s njima u pregovore, i, ako me
posluži sreća, da sve okončam mirom. Moj pokušaj je potpuno uspeo. Uostalom,
drukčije i nije moglo biti: neprijatelјi su bili dovedeni u očajan položaj i ostalo im je
jedino da se predaju.
Dakle, moj mornar povika iz svega glasa:
– Tome Smite! Tome Smite!
Tom se smesta odazva:
– Ko me zove? Jesi li ti, Džimi Roje?
Očevidno, poznao je mornara po glasu. Džimi Roje odgovori:
– Da, da, ja sam! Tome Smite, baci pušku i predaj se, inače teško vama! Za
tren oka će vas pomlatiti.
– Ta kome da se predamo? Gde su oni? – viknu ponovo Tom Smit.
– Ovde su! – Odazva se Džimi Roje. – Nјih je pedeset i s njima je naš kapetan.
Evo već dva časa kako su vam za petama. Prvi mornar je ubijen, Vili Frej ranjen, a
ja sam zaroblјen. Ako se smesta ne predate, kažite zbogom životu – za vas nema
milosti.
Tada povika Tom Smit:
– Upitaj ih hoćemo li biti pomilovani. Ako pristaju, odmah ćemo se predati,
tako im reci.
– Dobro, reći ću – odgovori Džimi Roje.
Ali, tada poče da pregovara sam kapetan.– Ej, Smite! – povika on. – Poznaješ li moj glas? Čuj, dakle: ako odmah položite
oružje i predate se, obećavam da ćete biti pomilovani svi, sem Bila Atkinsa.
– Kapetane, milost, tako ti boga – poče preklinjati Bil Atkins. – Po čemu sam ja
gori od drugih? I oni su krivi kao i ja.
Ovo  je  bila  sušta  laž,  jer  Bil  Atkins,  okoreli  gusar  i  razbojnik,  odavno  je
nagovarao mornare da počnu plјačkati po moru. Kad je pobuna izbila, prvi je napao
kapetana i vezao mu ruke vređajući ga i psujući. Zbog toga je kapetan kazao Bilu
Atkinsu da se bezuslovno preda, a onda neka guverner ostrva odluči hoće li živeti ili
umreti. (Guverner ostrva – to sam ja: tako su me sad svi zvali iz počasti). Bil Atkins
je morao da popusti.GLAVA DVADESET SEDMA
KAPETAN PONOVO POSTAJE ZAPOVEDNIK SVOGA BRODA – ROBINSON
NAPUŠTA OSTRVO
Gusari su, dakle, položili oružje preklinjući za milost.
Na moju zapovest onaj mornar što je s njima razgovarao i još dvojica vezali su
ih sve, posle čega je moja strašna armija od pedeset lјudi (u stvari ih je bilo samo
osam,  računajući  ovde  i  tri  zaroblјenika)  opkolila  zaroblјene  i  zauzela  njihovu
barku. Ja se, međutim, nisam pokazivao pred njima iz viših političkih razloga.
Kapetan  je  sad  mogao  konačno  da  prečisti  stvar  sa  svojim  mornarima.
Okrivlјavao ih je za izdaju i žestoko korio zbog verolomstva.
– Hteli ste mi oteti brod kako biste se odali gusarenju. To je podlo i ružno.
Obrukali ste se za ceo život, iskopali ste jamu sami sebi i budite zahvalni sudbini
ako ne odete na vešala.
Krivci su se, izgleda, iskreno kajali i preklinjali samo jedno: da im se pokloni
život.
– To nije u mojoj vlasti – odgovorio je kapetan. – Vaša sudbina zavisi sad od
guvernera ostrva. Mislili ste da ste nas iskrcali na pustu nenaselјenu obalu, ali
proviđenje je htelo da vas dovede u naselјeni kraj kojim upravlјa Englez. On vas je iz
velikodušnosti pomilovao i verovatno će vas poslati u Englesku, gde će s vama
postupiti po zakonu. A Bilu Atkinsu je guverner poručio da se pripremi da umre:
sutra rano će ga obesiti.
Sve je ovo kapetan naprosto izmislio, ali je ova dosetka izazvala želјeno dejstvo.
Atkins se baci na kolena moleći kapetana da se zauzme za njega kod guvernera
ostrva, a ostali stadoše preklinjati i bogoraditi da ih ne šalјem u Englesku.
Videvši toliku skrušenost ovih jadnika zastrašenih smrću, rekoh u sebi:
„Gle, kucnuo je čas moga spasenja. Ovi nesrećnici su se tako prepali da će,
naravno, ispuniti svaki naš zahtev: valјa samo da naredim i oni će nam pomoći da
zauzmemo brod “
I sklonivši se podalјe, iza drveća, da oni n vide kako jadno izgleda strašni
guverner ostrva, viknuh:
– Pozovite mi kapetana.
Jedan od' naših lјudi važno priđe kapetanu i reče:
– Kapetane, zove vas guverner!
A kapetan isto tako zvanično odvrati:– Recite njegovoj svetlosti da dolazim odmah.
Kad su čuli ovaj razgovor, buntovnici su se konačno umirili. Poverovali su da je
tu sam guverner sa odredom od pedeset lјudi.
Kad mi je kapetan prišao, saopštih mu da hoću da zauzmem brod uz pomoć
naših  zaroblјenika.  Kapetan  je  bio  oduševlјen.  Odlučismo  da  već  sutra  izjutra
ostvarimo ovaj plan.
– A da bismo radili nasigurno, – rekoh – moraćemo razdvojiti zaroblјenike jedne
od drugih. Atkinsa sa dvojicom istih takvih razbojnika bacićemo u pećinu. Neka ih
Petko i vaš pomoćnik sprovedu tamo. A za ostale ću naći pogodno mesto.
Tako smo i učinili: Trojicu smo odveli u pećinu koja je doista mogla da zameni
mračnu tamnicu, dok sam druge poslao u svoj šumski letnjikovac, onamo gde je
bila moja koliba. Visoka ograda činila ju je isto tako sigurnom tamnicom, tim pre,
što su sužnji bili vezani i znali da im sudbina zavisi od njihovog držanja.
Sutradan  ujutro  sam  poslao  kapetana  ovim  mornarima.  Trebalo  je  da
porazgovara s njima i sazna šta misle, a potom da mi da podroban izveštaj o svom
razgovoru. Hteo sam da utvrdim koliko se poverenja sme imati u ove lјude i neće li
biti opasno da ih povedemo na brod.
Kapetan je vodio stvar pametno i odlučno. Podsetio je mornare u kakav su
žalostan položaj zapali svojom krivicom i reče da ih je, doduše, guverner ostrva sada
pomilovao  svojom  volјom,  ali  kad  brod  stigne  u  Englesku,  sudiće  im  se  kao
izdajnicima i bez sumnje će ih obesiti.
– Ali, – dodao je – ako mi pomognete da otmem od gusara svoj brod, tada će se
guverner  zauzeti  da  izmoli  oproštaj  za  vas  imajući  u  vidu  da  ste  dobrovolјno
poslužili jednoj pravednoj stvari.
Lako je pogoditi sa kakvim su ushićenjem ovi lјudi prihvatili njegov predlog.
Baciše se na kolena pred kapetana i kleli su se da će se boriti za njega do
poslednje kapi krvi. Ako im izmoli pomilovanje, smatraće se njegovim dužnicima
celog života, ići za njim ma i na kraj sveta i poštovaće ga kao rođenog oca.
– Vrlo dobro, – reče kapetan – o svemu ovome ću reći guverneru i moliti ga u
ime svoje da vas pomiluje.
Zatim se vrati meni, podnese mi podroban izveštaj o razgovoru sa mornarima i
dodade da se možemo potpuno osloniti na ove lјude.
Ali ja sam smatrao da opreznost nikad nije naodmet i stoga rekoh kapetanu.
– Evo šta ćemo učiniti: povešćemo zasad samo petoricu. Neka ne misle da
nemamo dovolјno lјudstva. Idite i kažite im da ćemo, mada ima u nas dosta lјudi,
ipak uzeti petoricu na probu; drugu dvojicu, zajedno sa ona tri mornara što leže u
tvrđavi (to jest u mom podrumu), zadržaće zapovednik ostrva kao taoce, pa akonjihovi drugovi koji budu učestvovali u našim borbama pogaze svoju zakletvu, sva
petorica talaca biće obešena.
Ovo je bila suviše surova mera. Kad je kapetan odneo zaroblјenicima moju
poruku, razumeli su da sa guvernerom ostrva nema šale, i, naravno, ostalo im je
jedino da prihvate moje uslove. Uz to, taoci stadoše preklinjati svoje oslobođene
drugove da ne izdaju kapetana.
Evo  punog  sastava  naše  armije  uoči  velike  bitke:  prvo,  kapetan,  njegov
pomoćnik i putnik; drugo, dvojica zaroblјenika oslobođena na kapetanovo jemstvo;
treće, još dvojica – oni što su ležali zatvoreni u mojoj kolibi (sada smo na uporno
kapetanovo nastojanje oslobodili i njih); četvrto, ona četvorica iz druge partije što
smo ih poslednje oslobodili; ukupno dvanaest lјudi, pored one petorice koji su ostali
u mom podrumu kao taoci.
Zapitao sam kapetana smatra li on da sa tako slabim snagama može napasti
brod;  ja i Petko nismo smeli da se  udalјavamo – imali smo da se  brinemo o
sedmorici lјudi koje je trebalo čuvati i hraniti.
Petorici talaca bačenih u podzemlјe nameravao sam da ne činim nikakvih
olakšica. Dva puta dnevno Petko im je nosio jelo i vode i sam ih je hranio jer im čak
i ruke nismo oslobodili. A onim drugima smo dali malo slobode.
Ovoj dvojici reših naposletku da se pokažem. Otišao sam k njima zajedno sa
kapetanom. On im je saopštio da sam ja – poverlјivo lice guvernera ostrva, koji mi je
poverio nadzor nad ratnim zaroblјenicima, pa zato oni nemaju prava nikuda da se
udalјavaju bez moga dopuštenja. Pri prvom pokušaju da se ogluše o naredbu biće
bačeni u okove i zatočeni u guvernerovu tvrđavu.
Od tog časa nijednom nisam izlazio pred zaroblјenike kao guverner, već uvek
kao njegovo poverlјivo lice i tom prilikom bih uvek pominjao guvernera, garnizon,
topove, tvrđavu.
Sada  nam  je  samo  ostalo  da  se  pripremimo  za  predstojeći  okršaj:  da  se
temelјno poprave oba čamca, snabdeju potrebnim stvarima i za svaki da se odredi
posada.
Sve poslove oko ovoga prepustio sam kapetanu.
Za komandira čamca odredio je svog putnika i stavio mu još četvoricu na
raspolaganju;  a  kapetan  lično,  njegov  pomoćnik  i  pet  mornara  sačinjavali  su
posadu barke.
Kapetan je tvrdio (sasvim tačno) da je najbolјe privući se brodu kad padne
mrak, pa se već iste večeri otisnuo od obale.
Kad  su  oko  ponoći  čuli  sa  broda  udaranje  vesala  i  prema  mornarskim
pravilima pozvali barku, kapetan zapovedi Džimu Roju da se odazove samo on, a
svim ostalima naredi da ćute.Džimi Roj viknu da je dovezao sve mornare, ali je odocnio jer ih je trebalo dugo
tražiti, a zatim poče opširno da priča nekakve izmišlјotine.
Dok je on tako pričao, barka i čamac pristadoše uz bok lađe.
Kapetan i njegov pomoćnik prvi uskočiše na palubu sa oružjem u rukama i
udarcima kundaka za tili čas oboriše na zemlјu dvojicu pobunjenika koji su im, ne
sluteći ništa, izišli u susret; pokazalo se da su to brodski tesar i drugi pomoćnik
kapetana, koji su bili prišli gusarima.
Kapetanov odred borio se jednodušno i hrabro. Zaroblјeni su svi mornari koji
su bili na palubi, posle čega je kapetan izdao naredbu da se zatvore svi kapci kako
bi ostale zadržao dole. Za to vreme su pristigli komandir i mornari sa drugog čamca;
oni su zauzeli ulaz u brodsku kuhinju i zarobili još trojicu.
Kad na palubi i na krmi nije više ostao nijedan protivnik, kapetan naredi
svome pomoćniku da uzme trojicu iz posade i ode da razvali vrata na glavnoj kajiti.
Tu se već na prve zvuke uzbune zatvorio novi kapetan koga su pobunjenici bili
izabrali i sa njim dva mornara i brodski mali.
Uspeli su da ponesu oružje, pa kad je kapetanov pomoćnik sa svojim lјudima
izbio vrata na kajiti, dočekali su ih palјbom. Tane iz muškete smrskalo je ruku
pomoćniku i dva mornara bila su ranjena, ali niko nije poginuo.
Pomoćnik kapetana viknu: „U pomoć!“ Ne obraćajući pažnju na tešku ranu, on
prodre u kajitu s pištolјem u ruci i novome kapetanu prosvira kuršum kroz glavu.
Ovaj  se  sruši  bez  reči:  tane  ga  je  pogodilo  pravo  u  usta.  Posle  ovoga  ostali
pobunjenici predali su se bez borbe tako da više nije bila prolivena ni kap krvi.
Čim je kapetan postao opet gospodar svoga broda, naredio je da se ispali
sedam  topovskih  plotuna.  Ovo  je  bio  ugovoreni  znak  kojim  me  je  kapetan
obaveštavao da je stvar uspešno okončana. U očekivanju ovog znaka presedeo sam
na obali jedno dva časa i bio sam neiskazano srećan kad sam ga čuo.
Umiren, vratio sam se odmah kući, legao i istog trena zaspao, jer sam bio sav
iznuren od uzbuđenja toga dana.
Probudio me je novi plotun. Skočih i čuh kako me neko zove:
– Guverneru! Guverneru!
Odmah sam poznao kapetanov glas. Stajao je na bregu više moje tvrđave.
Dograbim lestvice i popnem se k njemu. On me zagrli i reče, pokazujući na more:
– Dragi moji prijatelјu! Spasioče moj! Evo vašeg broda. On je vaš, i sve što je na
njemu vaše je. I svi smo mi vaši, počevši od kapetana.
Moj pogled skrenu na stranu kuda je on pokazivao: brod je već stajao na
drugom mestu, na pola milјe od obale.Kako se kasnije videlo, moj prijatelј kapetan, obračunavši se sa gusarima,
smesta je izdao zapovest da se digne kotva i koristeći se povolјnim vetrom doplovio
do zaliva gde sam nekad pristajao splavovima. Zatim je, sačekavši plimu, doplovio u
zaliv na čamcu sa dva vesla i pohitao da mi saopšti da je njegov brod, tako reći,
pred mojim vratima.
Zamalo se ne onesvestih od ove neočekivane radosti.
Ta, najzad evo preda mnom te želјno očekivane slobode! Bila je tu, u mojim
rukama! Na raspolaganju mi je stajao veliki brod, gotov da me nosi kuda mi je volјa.
Tako sam se obradovao da u prvi mah ne mogah ni reči prozboriti i srušio bih
se na zemlјu da me kapetan nije pridržao.
Videvši da sam sav klonuo od iznenadne sreće, on izvuče iz džepa bočicu s
nekakvim lekom što je poneo za mene. Gutnuvši malo, nečujno se svalih na zemlјu.
I mada sam došao svesti, još dugo nisam mogao da govorim.
Jadni kapetan je  bio isto tako uzbuđen kao i ja. Da bi mi povratio duh,
šaputao mi je hilјadu lјubaznih reči. Ali grudi su mi bile prepune iznenadne sreće,
pa sam jedva razumeo šta govori. Naposletku zaridah od radosti i tek tada mi se
vrati moć govora. Tad sam i ja zagrlio ovog novog prijatelјa i od sveg srca mu
čestitao. Obojica smo klicali i radovali se.
Kad smo se malo povratili, kapetan mi reče kako je doneo za mene nekakve
stvari koje, srećom, nisu uspeli da raznesu zlotvori koji su tako dugo gazdovali na
njegovom brodu.
– Izgleda mi da vam sve stvari neće biti sasvim naodmet – rekao je kapetan.
On viknu mornarima koji su ostali u čamcu:
– Ej, ovamo sa tim balama što smo ih dovezli za guvernera!
Zaista je to bio izdašan poklon: kapetan mi je doneo sa lađe mnogo raznih
stvari kao da sam nameravao da celog života ostanem na ostrvu.
U balama je bilo: dvanaest ogromnih komada usolјene govedine, šest šunki,
vreća pasulјa, blizu sto funti dvopeka; još mi je doneo sanduk šećera, vreću brašna
i vreću limunova, kao i dve boce limunovog soka.
Ali,  dabome,  odeća  mi  je  bila  hilјadu  puta  potrebnija.  I  zato  me  mnogo
obradovalo kad sam video da mi je moj prijatelј kapetan dovukao pola tuceta novih,
čistih košulјa, šest dobrih vratnih marama, dva para rukavica, šešir, cipele i čarape,
kao i svoje odlično, gotovo nenošeno odelo – jednom reči, odenuo me je od glave do
pete.
Poklon je bio prijatan i vrlo koristan, ali vi ne možete zamisliti kako sam
izgledao nespretan i neotesan kad sam obukao novo odelo i koliko mi je u prvo
vreme bilo nezgodno u njemu.Kad sam sve darove pregledao, naredim da ih prenesu u moju tvrđavu, a onda
se stanem dogovarati sa kapetanom kako da postupim sa našim zaroblјenicima; da
li da ih povedemo ili ostavimo ovde.
– Vrlo je  opasno voditi ih sa sobom – govorio je  kapetan. – To su prave
haramije. Naročito su nepouzdana dvojica među njima, okoreli zlikovci i razbojnici.
Ako bih se odvažio da ih povezem svojim brodom, onda nipošto drukčije nego samo
kao zatvorenike. Baciću ih u okove i predati ih u ruke sudskih vlasti već u prvoj
engleskoj koloniji u koju svratimo.
– U tom slučaju, – rekoh kapetanu – moraćemo ih ovde ostaviti. Primam se da
udesim tako da nas ova dvojica razbojnika sami zamole da ih ostavimo na ostrvu.
– Uspete li u tome, – odgovori kapetan – biću vam veoma zahvalan.
Pozovem zatim Petka i dva taoca (koje smo oslobodili jer su njihovi drugovi
održali datu reč) i naredim da onu petoricu zaroblјenika sprovedu iz pećine u šator.
Posle kratkog vremena kapetan i ja uputismo se tamo, ja u svom novom odelu i
ovoga puta već kao guverner. I kazah im ovo:
– Poznati su mi svi vaši zločini. Znam da ste napali nezaštićene putnike na
brodu i pobili ih. Znam i to da ste nameravali da postanete gusari kako biste
plјačkali mirne lađe. Znajte da je na moj zahtev brod vraćen kapetanu i doveden u
luku. Treba samo da naredim – i vas će kazniti kao razbojnike uhvaćene na licu
mesta. Stoga, ako imate šta reći u svoju odbranu, govorite, jer nameravam da vas
kaznim smrću kao ubice i izdajnike.
Jedan među njima odgovori za sve da nemaju šta da kažu u svoju odbranu.
– Ali kad su nas zatvorili, kapetan je obećao da će nas pomilovati, i pokorno
vas molimo da nam uvažite veliku milost – da nam poklonite život.
–  Ne  znam,  doista,  kakvu  vam  milost  mogu  ukazati  –  odgovorim  ja.  –
Nameravam da napustim ostrvo sa svim svojim lјudima: Mi putujemo za Englesku.
Što se tiče vas, kako veli kapetan, on je dužan da vas okuje i po dolasku u Englesku
da vas zbog izdaje i pobune preda sudu. A sud će vas smesta osuditi na smrt.
Drukčije osude i ne može biti. Smrt na vešalima – eto to vas čeka u Engleskoj.
Prema  tome,  teško  da  ćete  zaželeti  da  vas  povedemo  sa  sobom.  Postoji  jedna
mogućnost da se spasete – da ostanete na ostrvu. Samo vas pod tim uslovom mogu
pomilovati.
Sa radošću su prihvatili moj predlog i dugo su mi zahvalјivali.
– Bolјe je živeti u pustinji – govorili su – nego da se vratimo u otadžbinu gde
nas čekaju vešala.
Naredih da ih odvežu i rekoh:
– Hajdete sad u šumu, na mesto gde ste bili uhvaćeni i ostanite tamo dok ne
pošalјu po vas. Narediću da vam ostave nešto oružja, zalihe namirnica i daću vamza  prvo  vreme  potrebna  uputstva.  Vi  možete  ovde  divno  proživeti  ako  budete
marlјivo radili.
Posle ovog pregovaranja vratio sam se kući i stao se spremati za daleki put. Ja
sam, uostalom, upozorio kapetana da mi treba neko vreme da se spremim za put i
zamolio ga da ode na brod bez mene, a ujutru neka pošalјe čamac po mene.
Kad se kapetan otisnuo od obale, naredih da mi se dovedu zaroblјenici i počeh
s njima ozbilјan razgovor.
Opet sam im rekao da po mom mišlјenju oni postupaju razumno što ostaju na
ostrvu, jer ako bi ih kapetan poveo u zavičaj, neminovno bi ih obesili.
Ispričao sam im potanko kako sam dospeo na ovo ostrvo, kako sam malo-
pomalo sredio svoje gazdinstvo, kako sam brao grožđe, sejao pirinač i ječam, kako
sam naučio da pečem hleb.
Pokazao sam im svoja utvrđenja, ostave, njive, i torove, ukratko – učinio sam
sve da im život na ostrvu ne bude suviše težak.
Ostavio sam im sve svoje oružje (to jest pet mušketa, tri lovačke puške i tri
sablјe). Ostavio sam im bure i po baruta i dao im podrobna uputstva kako će gajiti
koze, kako ih musti i hraniti da bi bile debele, kako praviti maslo i sir.
Tako sam morao ispričati ovim lјudima svu dugu istoriju svoga trudbeničkog,
usamlјeničkog i mučnog života na ostrvu za ovih dvadeset osam godina.
Opraštajući se s njima, obećah da ću izmoliti u kapetana da im ostavim još dva
bureta baruta i seme za povrće, pa im ispričah kako mi je teško bilo bez ovog
semena.
Vreću pasulјa, koju mi je kapetan doneo da upotrebim kao hranu, dao sam im
takođe i posavetovao pri tome da sav pasulј upotrebe za seme kako bi ga bilo više.
Posle ovog razgovora s izgnanicima već sutradan, rano u zoru, prebacio sam se
na brod.
Iako smo jedva čekali da razapnemo jedra i krenemo na daleki put, ipak smo
ostali usidreni još ceo jedan dan i noć. Sutradan, rano ujutru, ugledasmo kako dva
čoveka plivaju prema brodu. Behu to dva mornara od one petorice što smo ih
ostavili na ostrvu.
– Povedite nas sa sobom, – vikali su – ili nas obesite, ali nas ne ostavlјajte na
ostrvu! Naši drugovi će nas svakako ubiti.
Na njihovo molјakanje kapetan je odgovorio da ih ne može primiti bez moga
dopuštenja. Naposletku smo ih primili na brod pošto su položili svečanu zakletvu
da će se popraviti i biti pokorni.Kako je uskoro nastala plima, na obalu smo odaslali čamce sa stvarima koje
sam obećao doselјenicima. Uz ove stvari kapetan je na moju molbu dodao sanduk
krcat raznom odećom. Oni primiše ovaj poklon sa dubokom zahvalnošću.
Potrebno je reći da sam na rastanku dao reč izgnanicima da ih neću zaboraviti
i, ako u kakvom pristaništu sretnemo lađu čiji put bude vodio mimo mog ostrva,
zamoliću kapetana broda da svrati po njih i odvede ih u zavičaj. Kad sam napustio
ostrvo, poneo sam za uspomenu veliku šilјatu šubaru koju sam svojom rukom sašio
od jareće kože, štit od sunca i jednog papagaja. Nisam zaboravio da uzmem i novac,
ali on je tako dugo ležao neupotreblјavan da je sav potamneo. Tek posle temelјnog
čišćenja ličio je opet na srebro. Uzeo sam i zlatnike što sam ih našao na razbijenom
španskom brodu.
Kao što sam naknadno utvrdio prema brodskom dnevniku, moj odlazak je pao
19. decembra 1686. godine. Dakle, na ostrvu sam proživeo dvadeset osam godina,
dva meseca i devetnaest dana.
Uz put  sam  navratio  po Špance  i ukrcao  ih na brod.  Bili  su presrećni i
zahvalјivali su mi sa suzama u očima.
Ali, čini mi se, Petko je bio najsrećniji jer je i njegov stari otac krenuo zajedno s
nama na daleki put.ROBINSON DANAS
Ima knjiga za koje vam se čini da oduvek postoje, da nisu napisane, nego da
su, prosto, same od sebe nastale, zajedno sa svetom i sa čovekom; bez tih knjiga ne
bismo bili ovo što jesmo. One su postale deo sveopšte baštine čovečanstva, poznate,
na neki način, čak i onima koji ih nikad nisu čitali. Mnoga od tih dela prerađena su
za čitaoce  mlađeg uzrasta, kako bi se s njima još od najranije mladosti mogli
upoznati.  Trajna,  nerazrušiva.  Jaka.  ona  podnose  i  ovakva  skraćivanja,
uprošćavanja, razblažavanja. Jakom se vinu može razblažiti snaga, ali nešto od
jedinstvenog ukusa i tada ostaje. Kroz popularne, pojednostavlјene verzije Svetog
Pisma, Ilijade, Odiseje, Don Kihota, Guliverovih putovanja, Ramajane, Gilgameša, i
sličnih remek-dela obrazovan čovek na samom početku životnog puta okusi dah
veličine, da bi se, kasnije, ko zna koliko puta mogao vratiti tim dragocenim izvorima
duševnog blaženstva i mudrosti. Najpre se upoznajemo sa pričom, i, kroz priču, sa
jednim  delom  njenog  zračenja,  njenog  smisla.  Savladavši  tu,  prvu,  najlakšu
prepreku, mi potom otkrivamo nove i nove slojeve, silazimo sve dublјe. Kako nam se
život bogati, tako i priča biva sve smislenija, složenija, neiscrpnija. Zavet onih koji
su živeli pre nas i iskustvo vekova nikad se ne mogu iscrpsti.
Slavna  knjiga  Danijela  Defoa  o  Robinsonu  Krusou  čiju  nešto  olakšanu  i
odlakšanu verziju držite u rukama, spada, na svoj način, u red nezaobilaznih dela
jedne  nevelike, svelјudske  biblioteke. Ona, svakako, pripada lakšem, zabavnom
žanru, ali to nimalo ne umanjuje njen prvorazredni značaj. Ta knjiga gasi jednu od
naših vekovnih žeđi, pa nije čudo što joj se vraćamo u raznim dobima života, i što,
kad god je uzmemo, zavapimo za dalјinama, za nekim drugim, dalekim, nepoznatim
svetom. Defoov roman pre svega podstiče i nadahnjuje. Glad za nepoznatim, za
pustolovinama,  duboka  je,  životodajna  potreba  našeg  duha.  Čak  i  onda  kada
shvatimo da  u  svetu  čudesa nema,  da  su zakoni bitisanja  svuda isti,  zov tih
nestvarnih, dalekih prostranstava ne prestaje da nas ispunjava jezom i teskobom. I
samo čitanje Defoovog dela liči pomalo na avanturu: knjiga nas zgrabi, zadrži budne
do zore, a duša, još juče mirna i pokorna, razigra se, podivlјa, unezveri se, zavapi,
duboko i moćno.
„Bezumna strast za putovanjem", kako Defoov junak ocenjuje svoje životno
opredelјenje, izvire, svakako, iz potrebe da se za života, u čast života, ispita svaki
deo te čudesne planete na kojoj smo se, neobjašnjivo, no utoliko uzbudlјivije, našli.
Zemlјa zaslužuje podrobno ispitivanje; svaki njen kutak vredan je obožavanja i
lјubavi.  Pre  četiri  stotine  godina  takvi  su  poduhvati  bili  skopčani  sa  brojnim
opasnostima, što, ipak, nije odvratilo Robinsona Krusoa da krene u neizvesnost. U
trenucima iskušenja on je pomišlјao da se vrati toplom roditelјskom domu, ali „ove
razborite misli živele su u meni samo dok je besnela bura.“ Na jednom od takvih
nerazboritih  izleta,  Robinson  je,  kao  što  već  znate,  dospeo  na  pusto  ostrvo,
proživevši na njemu dvadeset osam godina, dva meseca i devetnaest dana. Povest o
tom boravku jedna je od najlepših priča koje je čovek čoveku ispričao.
Snovi o dalekim zemlјama jesu snovi detinjstva. Kroz takve snove prolazi svaki
čovek. Ali i čovečanstvo u celini imalo je period takvih, neobuzdanih dečjih snova.Bilo  je  to  vreme  otkrivanja  novih  kontinenata,  vreme  naglog razvoja  trgovačke
mornarice, vreme smelih poduhvata, drskih planova i legendarnih moreplovaca,
vreme u kome je živeo i pisac Robinsona Krusoa. Više no danas – na prvi pogled,
bar – svet je bio naselјen tajnama i čudima. Moglo se sanjariti lakše i plodnije no
danas, moglo se pretpostaviti da se do zavičaja neviđenih čudesa i nepojamnih tajni
dade prispeti brodovima i čamcima. A malo je ko bio predodređen Da tako požudno
odsanja taj detinjasti san kao Danijel Defo.
O životu Defoovom ostali su zanimlјivi podaci, iz kojih se može naslutiti da mu
u poslovima, a i inače, nije cvetalo cveće. U jednom epigramu on veli da je „trinaest
puta bio siromašan i bogat". Na kraju je doživeo potpun finansijski krah. Zbog
poslovnih dugova bio je osuđen na podnošenje javne poruge, kao i na to da mu se
odseku uši. Iz neprilike se nekako izvukao, dugove je otplatio, ali se u jednom tako.
surovom  svetu  nikad  nije  mogao  osećati  sigurno  i  prijatno.  Pisao  je  mnogo  i
neumorno;  ostavio  je  545  naslova  različitih  spisa,  među  kojima  ima  romana,
pamfleta, članaka, polemika. Bavio se novinarstvom, i to političkim novinarstvom. I
pored  svega  toga,  umro  je  u  bedi.  Mnogo  kasnije,  na  Banhimskom  groblјu  u
Londonu, engleska deca su mu podigla dostojan spomenik.
Nije, dakle, čudo što je pisac ovakve biografije usnio san o nekom dalekom
ostrvu, gde bi sam samcat, bez političkih protivnika i nasrtlјivih poverilaca, mogao
da provodi svoje dane, da golim rukama otima od prirode ono što mu po pravu
rođenja pripada, i da nikome za to ne polaže račun. Sporazumevanje i borenje s
prirodom jedino je naše pravo. To je najdublјa poruka Robinsona Krusoa, to je tajna
ovog dela, tajna naše vezanosti za nj. Defoov roman je apoteoza borbe; on nosi
pravi, gorki ukus zemlјe, godišnjih doba, prolaznosti. Iz njega izbija gorčina samoće,
i strasni, nadzemalјski zanos samoće. To je simfonija o vrhovnom, najstarijem,
nenarušivom skladu između čoveka i prirode. Kao u kakvom pojednostavlјenom
pregledu, u statističkom popisu, tu je rečeno: šta sve može čovek. Jer, Robinson Je
običan čovek, u kome se svako može prepoznati. Robinson na pustom ostrvu, to
Je ,u malom, istorija čoveka na ovom velikom ostrvu koje se zove zemlјa, na ovom
ostrvu  koje  pliva  u  kosmičkom  moru,  to  je  istorija  lјudske  borbe  i  mučnog
uspinjanja, istorija našeg strplјenja i naše nade u spasenje. Istorija usamlјenosti, i,
u srcu te usamlјenosti, naše povezanosti sa svim što nas okružuje, sa dalekim i sa
najdalјim. Sve tu podseća na plemenitost, na onu veliku plemenitost koja je čoveku
urođena, sa nekim dublјim razlogom data. Sve, i prijatelјstva, i .mržnje, pa i ubistva
(u samoodbrani razume se).
Kad se govori o Robinsonu Krusou, obično se misli na prvi deo knjige koji se
događa na ostrvu. Postoji i drugi deo, koji se dešava posle Krusoovog izbavlјenja.
Nastavak, međutim, nikad nije doživeo popularnost prvog dela. Robinson u društvu
nije pravi Robinson. Samo u pustinjaku, u borcu, u pustolovu, u nezajažlјivom
lutalici i nepopustlјivom čovekolјupcu, mi nalazimo sebe, i, šire gledano, svoju
sudbinu.
Milovan DanojlićREČNIK MANјE POZNATIH REČI I IZRAZA
Bušel – engleska mera za žito
galija  –  vrsta  srednjovekovnog  broda,  koji  je  dug  i  uzan  i  ima  25  do  50
veslačkih klupa
jard – engleska mera za dužinu
kajita – soba na lađi
kotva – lenger, sidro, predmet vezan lancem ili užetom za brod, po pristajanju
broda u luku spušta se u vodu te zadržava ovaj u mestu
milјa, morska milјa – u pomorstvu jedinica za merenje odstojanja (1852 m.)
Mušketa – stara vojnička puška koja se palila fitilјem
piroga – čamac južnoameričkih indijanaca, od izdubenog stabla
pramac – prednji deo broda 
unca – stari teg, još u upotrebi u Engleskoj i Severnoj Americi 
funta sterlinga – engleski novac, vredi 20 šilinga ili 240 pensa
špada – kratak mačDanijel Defo
ROBINSON KRUSO
Urednik
Aleksandar Ristović
Nacrt za korice
Vladislav Lalicki
Ilustracija na koricama
Vladislav Lalicki
Tehnički urednik
Ljubica Zogović
Korektor
Milica Slavković
Za izdavača
Cava Lazarević
Izdavač »NOLIT«
Izdavačko preduzeće
Beograd - Terazije 27
Štampa
»Srbija«
Štamparsko izdavačko preduzeće
Beograd - Mije Kovačevića 5