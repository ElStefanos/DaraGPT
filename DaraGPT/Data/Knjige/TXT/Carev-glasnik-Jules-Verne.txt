JULES VERNE
CAREV GLASNIK 
PRVI DIOI
SVE
Č
ANOST U NOVOM DVORCU
 
- Gospodaru, stigla je nova depeša.
- Odakle?
- Iz Tomska.
- Je li linija iza toga grada prekinuta?
- Jest, od jučer.
- Svaki sat, generale, šalji brzojav u Tomsk i o svemu me izvještavaj!
- Razumijem, gospodaru - odvrati general Kisov.
Ovaj se razgovor vodio u dva sata u noći, kad je svečanost u Novom dvorcu
bila u punom jeku.
Te je večeri glazba Preobraženske i Pavlovske pukovnije neprekidno svirala
birane polke, mazurke, eccossaise i valcere iz svoga repertoara. Plesni parovi nizali
su se u beskraj kroz veličajne dvorane toga dvorca što bijaše podignut na dva-tri
koraka od "Stare kamene kuće", u kojoj su se nekoć odigrale mnoge užasne drame,
čiji su se odjeci te noći probudili i izmiješali s melodijama kadrila.
Glavni maršal dvora imao je, uostalom, dobre pomagače u obavljanju svoje
teške dužnosti. Veliki knezovi i njihovi pobočnici, dvorski komornici i ostali
dvorani sami su vodili brigu o plesovima. Velike kneginje, okićene dijamantima, i
dvorske dame u svojim gala-haljinama davale su lijep primjer ženama visokih
vojnih i građanskih službenika drevnoga "Grada od bijelog kamena". I stoga, kad je
odjeknuo znak za polonezu i kad su se uzvanici svih činova uključili u tu šetnju po
taktu glazbe, koja u ovako svečanim zgodama poprima važnost nacionalnog plesa,
mješavina dugačkih haljina ukrašenih čipkama i odora iskićenih odlikovanjima,
tvorila je pri svjetlu stotine svijećnjaka, koji bijahu udeseterostručeni odrazima u
zrcalima, neopisiv prizor.
Sve je blistalo.
Uostalom, velika dvorana, najljepša od svih u Novom dvorcu, bijaše dostojan
okvir tom sjajnom skupu uglednika i raskošno odjevenih žena. Bogato ukrašeni,
pozlaćeni svod, ponešto potamnio od patine vremena, kao da je bio posut
zvijezdama. Brokatni zastori na prozorima i vratima, divno nabrani, prelijevali su
se u toplim, rumenim tonovima što su se naglo lomili na krajevima teške tkanine.
Kroz široke prozore na polukružni luk svjetlo u dvoranama, ublaženo lakomizmaglicom, nalikovalo je izvana na odbljesak požara i oštro odudaralo od tame
koja je već nekoliko sati obavijala taj sjajni dvorac. Ta je opreka stoga privlačila
pažnju gostiju koji nisu bili zabavljeni plesom. Kad bi zastali u udubinama prozora,
mogli su nazreti nekoliko kupola čiji su se golemi obrisi nejasno ocrtavali ovdje-
ondje u mraku. Ispod izrezbarenih balkona vidjeli su brojne stražare kako šutke
hodaju držeći puške vodoravno na ramenu, i kako im sjaj iz dvorca kiti šiljate
kacige plamenim perjanicama. Čuli su i korake patrola po kamenim pločama, koji
su možda bili pravilniji od koraka plesača po parketu dvorana. Od vremena do
vremena dozivale su se straže, a pokatkad bi se zov trube izmiješao s akordima
orkestra ubacujući svoje jasne tonove u opću harmoniju.
Još niže, ispred pročelja, tamne prilike izdvajale su se od snopova svjetla koje
je padalo kroz prozore Novoga dvorca. To su bili brodovi što su plovili niz rijeku,
koja je bila prošarana svjetlucanjem fenjera i zapljuskivala najniže stepenice terasa.
Glavna ličnost bala, koja je priredila tu svečanost i koju je general Kisov
častio titulom predviđenom za vladare, bila je odjevena jednostavno, u odoru
časnika lovačke garde. Posrijedi nije bilo nikakvo prenemaganje, već navika
čovjeka koji ne mari za sjaj. Njegova je odjeća, dakle, odudarala od krasnih odijela
ljudi koji su se tiskali oko njega, a takav se obično i pojavljivao, usred pratnje koju
su sačinjavali Gruzijci, Kozaci i Lezgini, sjajni eskadroni, raskošno odjeveni u
divotne kavkaske odore.
Taj čovjek, visok, prijazan, mirna izraza na licu, ali brižna čela, išao je od
skupine do skupine, malo je kad govorio i čak kao da nije obraćao osobitu pažnju
bilo na vesele razgovore mladih uzvanika, bilo na ozbiljnije riječi viših službenika
ili članova diplomatskog zbora, koji su na dvoru zastupali sve glavne europske
države. Dvojica-trojica tih pronicavih političara - koji su, zahvaljujući svom
pozivu, znali čitati s lica - kao da su na domaćinovu licu opazili neke znake nemira
kojem nisu mogli odrediti uzrok, ali se nijedan od njih nije usudio da ga išta o tome
pita. Bilo kako mu drago, namjera je časnika lovačke garde, po svemu sudeći, bila
da njegove tajne brige nimalo ne pomute ovu svečanost, a kako je on bio jedan od
rijetkih vladara kojima se cio jedan svijet iz navike, čak i u mislima, pokoravao,
radosti bala nisu ni na trenutak jenjale.
General Kisov čekao je, međutim, da mu časnik, kome je upravo bio prenio
depešu iz Tomska, zapovjedi da se povuče, ali je ovaj i dalje šutio. Uzeo je bio
brzojavku, pročitao je i još se jače smrknuo. I nehotice se mašio za sablju te prinio
ruku očima i načas ih zaklonio. Reklo bi se da mu smeta bljesak svjetla i da traži
mrak kako bi se bolje zagledao u sama sebe.
- Dakle - nastavi on pošto je odveo generala Kisova do udubine jednoga
prozora - od jučer više nemamo veze s mojim bratom velikim knezom?- Nemamo, gospodaru, a valja se bojati da uskoro depeše neće moći prijeći ni
granice Sibira.
- Ali postrojbe iz oblasti Amura i Jakutska, i postrojbe iz Transbajkalije,
valjda su primile naredbu da odmah krenu u Irkutsk?
- Ta je naredba izdana u posljednjem brzojavu koji smo uspjeli poslati do iza
Bajkalskog jezera.
- A jesmo li od početka neprijateljske najezde neprestano u direktnoj vezi s
Jenisejskom, Omskom, Semipalatinskom i Tobolskom gubernijom?
- Jesmo, gospodaru, oni primaju naše depeše i sigurni smo da do ovog časa
Tatari nisu napredovali dalje od Irtiša i Oba.
- A o izdajici Ivanu Ogarjovu nema još nikakvih vijesti?
- Nema - odgovori general Kisov. - Upravitelj policije ne može potvrditi je li
on prešao granicu ili nije.
- Neka se njegov opis odmah pošalje u Nižnji Novgorod, Perm, Jekaterinburg,
Kasimov, Tjumenj, Išim, Omsk, Jelamsk, Kolivanj, Tomsk, svim brzojavnim
uredima s kojima još imamo vezu!
- Zapovijed Vašega Veličanstva bit će odmah izvršena - odvrati general Kisov.
- I nikome ni riječi o svemu ovome!
General povladi sugovorniku znakom punim poštovanja, pokloni se, izgubi se
u svjetini i ubrzo iziđe iz dvorane a da to nitko nije ni zapazio.
Časnik pak stajaše neko vrijeme zamišljen, ali kad se ponovo pridruži
različitim skupinama vojnih i političkih ličnosti, koje su se bile okupile na više
mjesta u dvoranama, lice mu pokazivaše svu onu mirnoću koju je načas bilo
izgubilo.
Međutim, ozbiljni događaj koji je pobudio te brzo razmijenjene riječi nije bio
toliko nepoznat koliko su možda mislili časnik lovačke garde i general Kisov. O
tome se, doduše, nije razgovaralo službeno, pa čak ni poluslužbeno, jer se jezici
nisu razvezivali "na zapovijed", ali su neki velikodostojnici bili manje-više točno
obaviješteni o događajima što su se zbivali s onu stranu granice. Kako bilo da bilo,
o onome što su oni možda samo načuli, o onome o čemu se nije govorilo čak ni
među članovima diplomatskog zbora, razgovarala su potiho dva uzvanika koji se
nisu isticali nikakvom odorom i nikakvim odličjima na tom primanju u Novom
dvorcu, ali koji kao da su raspolagali prilično točnim podacima.
Kako su, kojim putem, čijim posredovanjem, ta dva obična smrtnika doznala
ono što su tolike druge osobe, čak i najznačajnije, jedva naslućivale? To nitko ne bi
umio reći. Je li to kod njih bio dar predosjećanja ili predviđanja? Da nisu imali
kakvo posebno osjetilo kojim su mogli vidjeti i iza onoga ograničenog obzora dokojega dopire ljudski pogled? Da nisu imali kakav osobit njuh kojim su mogli
nanjušiti i najpovjerljivije vijesti? Nije li im se zbog navike, koja im je postala
druga narav, da žive od izvještavanja i radi izvještavanja, narav napokon
promijenila? Čovjek bi bio sklon da u to povjeruje.
Od te dvojice jedan je bio Englez, a drugi Francuz. Obojica bijahu visoki i
mršavi - jedan crnomanjast kao i svi južnjaci iz Provanse, a drugi riđ kao kakav
gentleman iz Lancashirea. Anglonorman, krut, hladan, flegmatičan, škrt na riječima
i pokretima, kao da je govorio i gestikulirao samo pod utjecajem nekog pera u
njemu koje je djelovalo u pravilnim razmacima. Galoroman je, naprotiv, bio
živahan i plahovit i izražavao se u isti mah i usnama, i očima, i rukama, umio je na
dvadesetak načina iskazati svoju misao, a njegov subesjednik kao da je to umio
samo na jedan jedini način koji mu je bio zauvijek urezan u pamet.
Te su tjelesne razlike mogle lako udariti u oči i najslabijem promatraču, ali bi
fizionomist, kad bi malo bolje pogledao ova dva stranca, jasno odredio fiziološku
suprotnost koja im je bila svojstvena, te bi odmah rekao da je Francuz "sav oko", a
Englez "sav uho". I zaista je očni vid jednoga od njih bio praksom neobično
izoštren. Bit če da je njegova mrežnica bila isto onako osjetljiva kao u onih
opsjenara koji prepoznaju kartu u ciglom trenutku kad se prediže ili samo po
razmještaju nekog lika na poleđini karte, što nitko drugi i ne primjećuje. Ovaj je
Francuz, dakle, bio u najvećoj mjeri obdaren onim što se naziva "vizualno
pamćenje".
Englez pak kao da je bio stvoren da sluša i da čuje. Kad bi mu čiji glas dopro
do uha, nije ga više mogao zaboraviti, i nakon deset, dvadeset godina prepoznao bi
ga medu tisućama drugih. On, naravno, nije mogao strigati ušima kao životinje koje
imaju usne školjke; ali kako su učenjaci ustanovili da su ljudske uši "gotovo"
nepokretne, moglo bi se reći da je ovaj Englez ćulio, savijao i krivio uši ne bi li
ulovio zvuke na način jedva primjetan prirodoslovcima.
Valja napomenuti da su savršeni vid i sluh bili i te kako korisni ovoj dvojici u
njihovu pozivu, jer je Englez bio dopisnik 
Daily Telegrapha
, a Francuz je bio
dopisnik... On nije nikad govorio kojeg je lista ili kojih listova dopisnik, a kad bi ga
tko upitao, odgovorio bi u šali da se dopisuje "sa svojom sestričnom Madeleinom".
Zapravo je taj Francuz, uza sve svoje lakoumno držanje, bio veoma oštrouman i
veoma dovitljiv. Premda je govorio pomalo zbrda-zdola, možda zato da bolje
prikrije svoju želju da nešto dozna, nikad se nije odavao. Sama mu je govorljivost
pomagala da prešuti ono što nije htio kazati, i možda je čak bio zatvoreniji i
suzdržljiviji od svoga kolege iz 
Daily Telegrapha
. Obojica su prisustvovali ovoj
svečanosti u Novom dvorcu u noći od 15. na 16. srpnja kao novinari, na dobro
svojih čitalaca.Razumije se samo po sebi da je toj dvojici bio na srcu njihov poziv na ovom
svijetu, da su rado, kao lasice, slijedili trag najnenadanijih vijesti, da ih ništa nije
moglo zastrašiti ni odvratiti od cilja, da su bili obdareni nepokolebljivom
hladnokrvnošću i istinskom odvažnošću ljudi od zanata. Kao pravi džokeji u toj
utrci s preponama, u tom lovu za novostima, oni su preskakivali živice, prelazili
rijeke, svladavali zapreke pokazujući neprispodobiv žar punokrvnih trkaćih konja
koji će ili biti prvi ili pasti mrtvi.
Uostalom, njihovi listovi nisu štedjeli novca - tog najpouzdanijeg, najbržeg i
najsavršenijeg dosad poznatog sredstva za prikupljanje podataka. Treba još dodati,
njima u prilog, da se ni jedan ni drugi nisu nikad miješali u privatni život
pojedinaca i da su djelovali samo kad su posrijedi bili politički i društveni probici.
Jednom riječju, bavili su se onim što se otprije nekoliko godina naziva "velikom
vojnom i političkom reportažom".
Samo, vidjet ćemo, prateći ih izbliza, da su oni obično nekako čudno
promatrali događaje, a napose njihove posljedice, da je svaki od njih imao "svoj
način" gledanja i prosuđivanja. Ali, kako su pošteno radili svoj posao i kako se
nikad nisu štedjeli, ne bi bilo lijepo da im to zamjerimo.
Francuski se dopisnik zvao Alcide Jolivet, a engleski Harry Blount. Prvi put su
se sreli na ovoj svečanosti u Novom dvorcu, o kojoj je trebalo izvijestiti svoje
listove. Zbog različitosti naravi i stanovite profesionalne ljubomore morali su biti
prilično nesimpatični jedan drugome. Nisu se, međutim, izbjegavali, već prije kao
da su nastojali izmamiti jedan od drugoga najnovije vijesti. To su, uostalom, bila
dva lovca koji su lovili u istom kraju, u istom lovištu. Ono što je izmaklo jednome,
moglo je drugome doći na nišan, i obojici je bilo u interesu da sve vide i čuju.
Te su večeri, dakle, obojica nešto vrebala. Zaista se osjećalo nešto u zraku. "Pa
ma to bile samo i patke, vrijedi opaliti iz puške", pomislio je Alcide Jolivet. I tako
su se ta dva novinara upustila u razgovor na balu, nekoliko trenutaka nakon odlaska
generala Kisova, ispipavajući pomalo jedan drugoga.
- Zaista je krasna ova zabava, gospodine! - ljubazno reče Alcide Jolivet, koji je
držao da razgovor treba zapodjenuti ovom posve francuskom rečenicom.
- Ja sam već brzojavio da je sjajna! - odvrati hladno Harry Blount služeći se
riječju koja je osobito prikladna da izrazi divljenje bilo kojega građanina
Ujedinjena Kraljevstva.
- Međutim - doda Alcide Jolivet - ja sam smatrao da moram u isto vrijeme
javiti svojoj sestrični...
- Vašoj sestrični?... - ponovi u čudu Harry Blount upadajući u riječ svome
kolegi.
-Jest... - nastavi Alcide Jolivet - mojoj sestrični Madeleini... S njom sedopisujem! Ta moja sestrična želi da bude brzo i dobro obaviještena!... Zato sam
smatrao da joj moram javiti da je na ovoj svečanosti nekakav oblak, čini se,
natmurio vladarevo čelo.
- A meni se učinilo da vladarevo čelo sija - odvrati Harry Blount, koji je
možda želio prikriti svoje misli.
- Pa će, naravno, "sijati" i na stupcima 
Daily Telegrapha!
- Tako je.
- Sjećate li se vi, gospodine Blounte, što se dogodilo u Zakretu 1812. godine? -
zapita Alcide Jolivet.
- Sjećam se, gospodine, kao da sam i sam bio ondje - odgovori engleski
novinar.
- Onda znate - proslijedi Alcide Jolivet - da su usred zabave, koja je bila
priređena u čast cara Aleksandra, javili caru da je Napoleon sa svojom
prethodnicom prešao Njemen. Pa ipak, car nije napustio zabavu i, premda je vijest
bila izvanredno ozbiljna i mogla ga stajati carstva, nije pokazao više
uznemirenosti...
- Nego što je upravo pokazao naš domaćin kad mu je general Kisov priopćio
da je prekinuta telegrafska veza između granice i Irkutska?
- Oho, vi to znate?
- Znam.
- Ja opet to moram znati kad mi je posljednji brzojav stigao do Udiska -
pripomene Alcide Jolivet prilično zadovoljno.
- A moj samo do Krasnojarska - umetne Harry Blount isto tako zadovoljno.
- Onda znate i da je izdana naredba postrojbama u Nikolajevsku?
- Znam, gospodine, a u isto je vrijeme brzojavljeno kozacima u Tobolskoj
guberniji da se okupe.
- To je živa istina, gospodine Blounte, ja sam isto tako znao za te mjere i
vjerujte mi da će moja mila sestrična već sutra znati nešto o tome!
- Baš kao što će znati i čitaoci 
Daily Telegrapha
, gospodine Jolivet!
- Eto, kad čovjek vidi sve što se zbiva!...
- I kad čuje sve što se govori!...
- Bit će zanimljivo pratiti ovaj rat, gospodine Blounte.
- Ja ću ga pratiti, gospodine Jolivet.
- Onda se može dogoditi da se ponovo sretnemo na terenu koji možda neće biti
ovako siguran kao što je parket ovoga salona!- Neće, doduše, biti tako siguran, ali...
- Ali neće biti ni tako sklizak! - prihvati Alcide Jolivet, koji pridrža svoga
kolegu u trenutku kad ovaj, odlazeći natraške, umalo što ne izgubi ravnotežu.
I tada se dva novinara rastadoše prilično zadovoljni, sve u svemu, što ni jedan
ne zna ništa više od drugoga. I zaista su bili podjednako dobro obaviješteni.
U taj se čas otvoriše vrata susjedne dvorane. Tu je bilo nekoliko velikih, divno
prostrtih stolova krcatih skupocjenim porculanom i zlatnim posuđem. Na stolu u
sredini, predviđenom za kneževe, kneginje i članove diplomatskog zbora, blistala je
posuda od neprocjenjive vrijednosti, izrađena u Londonu, a oko toga zlatarskog
remek-djela svjetlucalo je, pri svjetlu lustera, na tisuće komada najdivnijeg servisa
koji je ikad proizveden u Sevresu.
Uzvanici u Novom dvorcu uputiše se u blagovaonice.
U tom trenu general Kisov, koji se upravo bio vratio, žurno priđe časniku
lovačke garde.
- Što je? - upita ga ovaj potonji živo, kao i prvi put.
- Brzojavi ne idu dalje od Tomska, gospodaru.
- Odmah jednog glasnika!
Časnik iziđe iz velike dvorane i uđe u prostranu odaju pored nje. To je bila
radna soba, s veoma jednostavnim pokućstvom od stare hrastovine, na uglu Novoga
dvorca. Na zidovima je visilo nekoliko slika, među njima i dva-tri platna Horacea
Verneta.
Časnik hitro otvori prozor, kao da mu je ponestalo kisika, i iziđe na širok
balkon da udahne svježeg zraka koji pročišćavaše lijepa srpanjska noć.
Pred njegovim očima ocrtavao se, okupan mjesečinom, okrugli bedem unutar
kojega su se dizale dvije saborne crkve, tri palače i arsenal. Oko tog bedema
razabirala su se tri različita grada: Kitaj-gorod, Beloj-gorod i Zemljanoj-gorod,
goleme europske, tatarske i kineske četvrti nad kojima su se uzdizali tornjevi,
zvonici, minareti i kupole tri stotina crkava, sa zelenim kupolama i srebrnim
križevima na vrhu. Vijugava rječica odsijevala je ovdje-ondje od mjesečevih zraka.
Sve skupa je tvorilo neobičan mozaik od različito obojenih kuća u golemu okviru
od četrdesetak kilometara.
Ta je rječica bila Moskva, taj je grad bio Moskva, taj je bedem bio Kremlj, a
časnik lovačke garde, koji je prekriženih ruku i zamišljen, nejasno čuo buku što se
širila iz Novoga dvorca po starom moskovskom gradu, bio je car.II
RUSI I TATARI
 
Car je onako nenadano napustio dvorane Novoga dvorca u trenutku kad je
zabava, koju je priredio u čast građanskim i vojnim vlastima i velikodostojnicima,
bila u punom jeku zato što su se krupni događaji zbili s onu stranu granice na Uralu.
Više nije moglo biti dvojbe, strahovita je najezda prijetila da otrgne sibirske
pokrajine od ruske vlasti.
Azijska Rusija ili Sibir zauzima površinu od oko deset milijuna kvadratnih
kilometara i broji otprilike dva milijuna stanovnika. Prostire se od Uralskog gorja,
koje je razdvaja od europske Rusije, sve do obala Tihog oceana. Na jugu je dijeli od
Turkestana i Kineske Carevine prilično neodređena granica; na sjeveru je opasuje
Sjeverno ledeno more od Karskog mora do Beringova prolaza. Podijeljena je na
gubernije ili pokrajine, i to Tobolsku, Jenisejsku, Irkutsku, Omsku i Jakutsku;
obuhvaća i dva okruga: Ohotski i Kamčatkin, i dvije zemlje koje su sad pod
moskovskom upravom: zemlje Kirgiza i Cukčija.
Ta golema stepa, koja od zapada na istok obuhvaća sto deset stupnjeva, ujedno
je zemlja koja služi za zatočenje zločinaca i onih koji su carskim ukazom osuđeni
na progonstvo.
Dva generala-gubernatora predstavljaju vrhovnu carsku vlast u toj golemoj
zemlji. Jednome je sjedište u Irkutsku, glavnom gradu Zapadnog Sibira. Rijeka
Čuna, pritok Jeniseja, razdvaja ta dva Sibira.
Nikakva željeznica još ne presijeca te goleme ravnice, od kojih su neke uistinu
neobično plodne. Nikakva pruga ne služi dragocjenim rudnicima zbog kojih je
sibirsko tlo, na velikim prostranstvima, bogatije ispod površine nego na površini.
Tu se ljeti putuje tarantasom ili taljigama, a zimi saonicama.
Jedna jedina veza, ali električna, spaja zapadnu i istočnu granicu Sibira žicom
dugom više od osam tisuća vrsta (8.536 kilometara)
{1}
 . Ona ide od Urala preko
Jekaterinburga, Kasimova, Tjumenja, Išima, Omska, Jelamska, Kolivanja, Tomska,
Krasnojarska, Nižni Udinska, Irkutska, Verhne Nerčinska, Strelinska, Albazina,
Blagoveščenska, Rade, Orlomske, Aleksandrovska i Nikolajevska, i svaka riječ koja
se pošalje do posljednje postaje stoji šest rubalja i devetnaest kopjejaka. Od
Irkutska se odvaja jedan kraj do Kjahte na mongolskoj granici, a odatle pošta
prenosi, za trideset kopjejaka po riječi, brzojave do Pekinga za četrnaest dana.
I ta žica koja ide od Jekaterinburga do Nikolajevska bila je presječena najprijepred Tomskom, a nakon nekoliko sati i između Tomska i Kolivanja.
I zato je car, pošto mu je general Kisov po drugi put podnio izvještaj,
odgovorio samo riječima: "Odmah jednog glasnika!"
Car je već nekoliko trenutaka stajao nepomično pokraj prozora svoga kabineta
kad vratari ponovo otvoriše vrata. Na pragu se pojavi upravitelj policije.
- Uđi, generale - reče mu car odsječnim glasom - i kaži mi što znaš o Ivanu
Ogarjovu.
- To je neobično opasan čovjek, gospodaru - odgovori upravitelj policije.
- Imao je čin pukovnika, je li?
- Jest, gospodaru.
-I bio je inteligentan časnik?
- Veoma inteligentan, ali neobuzdan i toliko ambiciozan da nije prezao ni od
čega. Uskoro se upustio u tajne spletke i tada mu je Njegovo Visočanstvo veliki
knez oduzeo čin i prognao ga u Sibir.
- Kad je to bilo?
- Prije dvije godine. Nakon šest mjeseci izgnanstva bio je pomilovan milošću
Vašeg Veličanstva, pa se vratio u Rusiju.
- I od tada nije više odlazio u Sibir?
- Jest, otišao je, gospodaru, ali ovaj put od svoje volje - odgovori upravitelj
policije.
Pa nadoda malo tiše:
- Nekad, gospodaru, tko bi otišao u Sibir, taj se više ne bi vratio!
- E, dok sam ja živ, Sibir jest i bit će zemlja iz koje se vraća!
Car je imao pravo da uistinu ponosno izgovori ove riječi, jer je višeput svojom
blagošću pokazao da ruska pravda umije praštati.
Upravitelj policije ne odgovori ni riječi, ali je bilo očito da on nije pristaša
polovičnih mjera. Po njemu, svatko tko je jednom prešao Ural u pratnji žandara ne
bi se smio nikad više vratiti. Ali pod novom vladavinom nije bilo tako, zbog čega je
ministar unutarnjih poslova iskreno žalio! Kako? Da nema više doživotne robije
osim za obične zločince! Kako? Da se politički krivci vraćaju iz Tobolska,
Jakutska, Irkutska! I zaista, upravitelj policije, naviknut na autokratske odluke
carskih ukaza, nije se mogao pomiriti s tim načinom vladanja! Ali je ušutio
čekajući da ga car ponovo počne ispitivati.
Nije morao dugo čekati.
- Nije li se Ivan Ogarjov vratio po drugi put u Rusiju nakon putovanja po
sibirskim pokrajinama, putovanja čiji nam je pravi cilj ostao nepoznat? - upita gacar.
- Jest, vratio se.
-I od tada mu je policija izgubila svaki trag?
- Nije, gospodaru, jer osuđenik postaje uistinu opasan tek onda kad bude
pomilovan!
Car se načas namršti. Možda se upravitelj policije uplašio da je pretjerao -
premda je njegova tvrdoglavost bila u najmanju ruku isto toliko velika koliko i
beskrajna odanost koju je osjećao prema svom gospodaru; ali car se nije obazreo na
te posredne zamjerke svojoj unutarnjoj politici, nego je nastavio postavljati kratka
pitanja:
- Gdje je posljednji put viđen Ivan Ogarjov?
- U Permskoj guberniji.
- U kojem gradu?
- U samom Permu.
- Što je ondje radio?
- Čini se da nije imao nikakva posla, i nije se vladao sumnjivo.
- I nije bio pod nadzorom tajne policije?
- Nije, gospodaru.
- A kad je otišao iz Perma?
- Negdje u mjesecu ožujku.
- A kamo je krenuo?
-Ne zna se.
- E, ja znam! - ustvrdi car. - Dobio sam anonimne prijave, ali ne preko
policije, a s obzirom na ono što se sad događa s onu stranu granice, imam mnogo
razloga vjerovati da su te prijave točne!
- Mislite li, gospodaru, da Ivan Ogarjov ima svoje prste u tatarskoj najezdi? -
uzvikne upravitelj policije.
- Tako je, generale, a sad ću ti ispričati ono što ti ne znaš. Kad je otišao iz
Permske gubernije, Ivan Ogarjov prešao je Ural. Pohitao je u Sibir, u kirgiske stepe,
i tu je pokušao, prilično uspješno, pobuniti tamošnja nomadska plemena. Zatim je
otišao još dalje na jug, sve do slobodnog Turkestana. Tu je, u Bunarskom,
Kokandskom i Kunduškom kanatu, našao poglavice koji su bili voljni ubaciti svoje
tatarske horde u sibirske pokrajine i započeti opću najezdu na Rusko Carstvo u
Aziji. Taj se pokret pripremao u potaji, ali je buknuo kao plamen i sad su
presječene sve prometnice i veze između Zapadnog i Istočnog Sibira! Štoviše, Ivan
Ogarjov, željan osvete, hoće i glavu moga brata!Dok je ovo govorio, car se uzrujao i ushodao po sobi. Upravitelj policije šutio
je kao zaliven, ali je u sebi govorio da se, u ono vrijeme kad ruski carevi nisu
praštali prognanicima, ne bi mogle ostvariti namjere Ivana Ogarjova.
Još je nekoliko trenutaka šutio, a zatim je pristupio caru, koji se bio svalio u
naslonjač, te mu rekao:
- Vaše je Veličanstvo zacijelo izdalo naloge da se ta najezda što prije suzbije?
- Jest - odgovori car. - Posljednji brzojav koji je mogao stići do Nižni Udinska
trebao je pokrenuti jedinice iz Jenisejske, Irkutske i Jakutske gubernije i jedinice iz
područja Amura i Bajkalskog jezera. U isto vrijeme su pukovnije iz Perma i
Nižnjeg Novgoroda i kozaci s granice krenuli ubrzanim maršem prema Uralu; ali će
njima, na žalost, trebati nekoliko tjedana da se suprotstave tatarskim kolonama.
- I brat Vašeg Veličanstva, Njegovo Visočanstvo veliki knez, koji je sad
odsječen u Irkutskoj guberniji, nije više u izravnoj vezi s Moskvom?
- Nije.
- Ali on svakako zna, iz posljednjih depeša, kakve je mjere poduzelo Vaše
Veličanstvo i kakvu pomoć može očekivati od susjednih gubernija?
- Zna - potvrdi car - ali ne zna da Ivan Ogarjov treba u isto vrijeme odigrati i
ulogu buntovnika i ulogu izdajice, i da mu je on osobni i ljuti neprijatelj. Ivan
Ogarjov ima baš velikom knezu zahvaliti svoju prvu sramotu, a što je najgore,
veliki knez i ne poznaje tog čovjeka. Plan je Ivana Ogarjova, dakle, da se uputi u
Irkutsk i da tu, pod lažnim imenom, ponudi svoje usluge velikom knezu. Zatim, kad
zadobije njegovo povjerenje i kad Tatari opkole Irkutsk, predat će im grad, a s njim
i moga brata, čiji je život u neposrednoj opasnosti. Eto što ja znam iz izvještaja
koje sam dobio, a što veliki knez ne zna, a trebao bi znati!
- E pa, gospodaru, jedan pametan, hrabar glasnik...
- Očekujem ga.
- I neka se požuri - doda upravitelj policije - jer dopustite, gospodaru, da
napomenem kako je to sibirsko tlo veoma pogodno za ustanke!
- Misliš, generale, da će se prognanici udružiti s napadačima? - usklikne car,
koji se nije mogao svladati kad je čuo te riječi upravitelja policije.
- Neka mi oprosti Vaše Veličanstvo!... - promuca upravitelj policije, jer mu je
zaista baš tu misao bio prišapnuo njegov uznemireni i nepovjerljivi duh.
- Ja vjerujem da su prognanici ipak malo bolji rodoljubi! - produži car.
- Ima u Sibiru i drugih kažnjenika osim političkih - umetne upravitelj policije.
- Ima zločinaca! Ah, generale, njih prepuštam tebi! To je ološ. Oni nemaju
domovine. Ali taj ustanak, ili bolje teći ta najezda, nije uperena protiv cara, negoprotiv Rusije, protiv ove zemlje za koju prognanici nisu izgubili svaku nadu da će
je ponovo ugledati..i koju će i ugledati!... Ne, nikad se jedan Rus neće udružiti s
Tatarinom da oslabi, pa ma i na trenutak, rusku vlast!
Car je imao pravo kad je vjerovao u rodoljublje onih koje je njegova politika
bila na neko vrijeme udaljila. Blagost, koja je bila temelj njegova pravosuđa kad je
on sam mogao upravljati njegovim izvršavanjem, znatno ublažavanje što ga je uveo
u primjenjivanju ukaza, koje je nekad bilo užasno, jamčili su mu da se ne vara. Ali,
premda bi pobunjenici mnogo pridonijeli uspjehu tatarske najezde, položaj je
ionako bio veoma ozbiljan, jer je postojala bojazan da će se dobar dio Kirgiza
pridružiti napadačima.
Kirgizi se dijele na tri horde, Veliku, Malu i Srednju, i imaju oko četiristo
tisuća "šatora", to će reći dva milijuna duša. Neka su od tih različitih plemena
nezavisna, a neka priznaju vrhovnu vlast bilo Rusije, bilo Kivskog, Kokandskog i
Buharskog kanata, to jest vlast najmoćnijih poglavica u Turkestanu. Srednja je
horda najbogatija i ujedno najvažnija, a njeni tabori zauzimaju sav prostor između
rijeka Sari-sua, Irtiša, gornjeg toka Išima i jezera Hadisanga i Aksakala. Velika
horda, koja zauzima krajeve istočno od Srednje, prostire se do Omske i Tobolske
gubernije. Kad bi se, dakle, to kirgisko stanovništvo diglo na ustanak, došlo bi do
najezde na azijsku Rusiju, a ponajprije do odcjepljenja Sibira istočno od Jeniseja.
Istina je da su ti Kirgizi, novajlije u ratnoj vještini, bili više noćni pljačkaši i
napadači karavana nego redovita vojska. Kako ono reče M. Levšin: "Zbijeni red ili
kara
{2}
 dobra pješaštva može odoljeti deset puta brojnijoj masi Kirgiza, a jedan
jedini top može uništiti svu silu."
Možda jest tako, ali opet treba da ta kara dobra pješaštva stignu u pobunjeni
kraj, i da topovi krenu iz artiljerijskih parkova ruskih pokrajina koje su po dvije-tri
tisuće vrsta daleko. A osim glavnim putem koji vezuje Jekatermburg s Irkutskom,
nije lako proći kroz stepu koja je često močvarna, pa će svakako trebati više tjedana
da ruske jedinice potisnu tatarske horde.
Omsk je središte vojne sile Zapadnog Sibira koja treba držati na uzdi kirgiska
plemena. Tu je i granica koju su ti nomadi, koji nisu bili dokraja pokoreni, višeput
povrijedili, pa su u Ministarstvu rata imali mnogo razloga vjerovati da je Omsk već
ozbiljno ugrožen. Linija vojnih naseobina, to jest kozačkih stanica koje su
raspoređene od Omska do Semipalatinska, bila je već zacijelo na nekoliko mjesta
probijena. A postojala je bojazan da su "veliki sultani", koji upravljaju tim
kirgiskim krajevima, sami priznali, ili da su bili prisiljeni priznati, gospodstvo
Tatara, koji su bili muslimani kao i oni, i da je mržnja koju je izazvala
podjarmljenost bila pojačana mržnjom kojoj bijaše uzrok neprijateljstvo između
pravoslavne i muslimanske vjere.I zaista su već odavno turkestanski Tatari, a navlastito oni iz Buharskog,
Kokandskog i Kunduskog kanata, nastojali, bilo milom bilo silom, otrgnuti kirgiske
horde od ruskog gospodstva.
Samo dvije-tri riječi o tim Tatarima.
Tatari pripadaju, u užem smislu, dvjema različitim rasama, kavkaskoj i
mongolskoj.
Kavkaska rasa, o kojoj je Abel de Remusat rekao da se "u Europi smatra kao
tip ljepote našeg soja zato što su iz nje potekli svi narodi u ovom dijelu svijeta",
obuhvaća pod istim nazivom Turke i urođenike perzijskog podrijetla.
Čistu mongolsku rasu predstavljaju Mongoli, Mandžurci i Tibetanci.
Tatari, koji su tada ugrožavali Rusko Carstvo, bili su kavkaske rase i
uglavnom su nastavali Turkestan. Taj je golemi kraj podijeljen na nekoliko država
kojima vladaju kanovi, odakle i potječe naziv kanat. Glavni su kanati Buharski,
Kivski, Kokandski, Kunduski itd.
U to je doba najznačajniji i najopasniji kanat bio Buharski kanat. Rusija je već
više puta morala ratovati s njenim poglavicama, koji su, radi osobnih probitaka i da
bi podjarmili Kirgize, pomagali njihovu borbu za nezavisnost od ruske vlasti.
Tadašnji poglavica Feofarkan išao je stopama svojih predhodnika.
Buharski kanat prostire se od sjevera na jug između trideset sedme i četrdeset i
prve paralele, a od istoka na zapad između šezdeset prvog i šezdeset šestog stupnja
geografske dužine, to jest na površini od oko četrdeset tisuća kvadratnih
kilometara.
Računa se da ta država ima dva i pol milijuna stanovnika, vojsku od šezdeset
tisuća ljudi, koja se u ratu može utrostručiti, i trideset tisuća konjanika. To je
bogata zemlja, raznolika po svom životinjskom, biljnom i rudnom blagu, a još se
proširila pripojenjem Balka, Aukoja i Mejmaneha. U njoj ima devetnaest velikih
gradova. Buhara, opasana zidinama dugačkim preko dvanaest kilometara, s kulama
na uglovima, slavni grad, čuven po Aviceni i drugim učenjacima iz 10. stoljeća,
smatra se središtem muslimanske znanosti i ubraja se među najznamenitije gradove
Središnje Azije; Samarkand, u kojem se nalazi Tamerlanov grob i čuvena palača u
kojoj se čuva plavi kamen na koji mora sjesti svaki novi kan kad stupi na
prijestolje, brani neobično snažna utvrda; Karši, opasan trostrukim zidinama i
smješten u oazi okruženoj močvarom punom kornjača i guštera, gotovo je
neosvojiv; Čardžou brani gotovo dvadeset tisuća stanovnika; i napokon Kata-
Kurgan, Nurata, Džizah, Pajkande, Karakulj, Kuzar itd. tvore cjelinu gradova koju
je teško zauzeti. Taj Buharski kanat, zaštićen gorjem i odvojen stepom, zaista je
snažna država i Rusija bi joj morala suprotstaviti velike snage.
U to je vrijeme, dakle, tim dijelom tatarske zemlje vladao slavohlepni iokrutni Feofar. Oslanjajući se na druge kanove - poglavito na kanove Kokanda i
Kunduza, surove ratnike i pljačkaše, svagda spremne da se upuste u pothvate drage
tatarskom nagonu - i potpomognut poglavicama koji su zapovijedali svojim
hordama Središnje Azije, on je stao na čelo te najezde čija je duša bio Ivan
Ogarjov. Taj izdajica, gonjen koliko slavohlepljem toliko i mržnjom, vodio je
pokret tako da je najprije presjekao glavni sibirski put. Zaista je bio lud ako je
vjerovao da može okrnjiti Rusko Carstvo! Na njegov je nagovor emir - to je titula
koju nose kanovi Buhare - uputio svoje horde preko ruske granice. Zauzeo je
Semipalatinsku guberniju i kozaci, kojih je tu bilo malo, morali su uzmaknuti pred
njim. Prodro je bio dalje do Balhaškog jezera i poveo za sobom kirgiska plemena.
Pljačkajući, pustošeći, uzimajući u vojsku one koji su mu se pokorili, a
zarobljavajući one koji su mu se oduprli, išao je od grada do grada i, kao i svaki
istočnjački vladar, vukao za sobom pratnju koja bi se mogla nazvati njegovim
građanskim domom, svoje žene i robove - bezočno i drsko, kao kakav suvremeni
Džingis-kan.
Gdje li je bio u tom trenutku? Dokle su prodrli njegovi vojnici kad je vijest o
najezdi stigla u Moskvu? Do koje su se točke u Sibiru morale povući ruske
postrojbe? To se nikako nije moglo znati. Veze su bile prekinute. Jesu li brzojavnu
liniju između Kolivanja i Tomska presjekle neke izvidnice tatarske vojske ili je već
i emir stigao do područja oko Jenisejska? Je li cijeli južni dio Zapadnog Sibira bio
u plamenu? Je li se ustanak proširio sve do istočnih predjela? To nitko ne bi znao
reći. Jedini posrednik koji se ne boji ni studeni ni vrućine, kojeg ne mogu zaustaviti
ni oštra zima ni žarko ljeto, koji leti brzinom munje, električna struja, nije se više
mogla širiti stepom, pa više nije bilo moguće upozoriti velikoga kneza, zatvorenog
u Irkutsku, na opasnost koja mu prijeti od izdaje Ivana Ogarjova.
Samo je glasnik mogao zamijeniti prekinutu električnu struju. Tome je
čovjeku trebalo prilično vremena da prevali pet tisuća i dvjesto vrsta (5.523
kilometra) od Moskve do Irkutska. Da bi se probio kroz redove pobunjenika i
osvajača, morao je biti u isto vrijeme tako reći nadljudski hrabar i pametan. Ali
pameću i srcem može se daleko dotjerati!
"Hoću li naći takvu pamet i takvo srce?" pitao se car. 
III
MIHAIL STROGOV
 
Uskoro se otvoriše vrata careva kabineta i vratar najavi generala Kisova.
- Gdje je glasnik? - živo ga upita car.
- Stigao je, gospodaru - odgovori general Kisov.
- Jesi li našao pravog čovjeka?
- Odgovaram za njega, Vaše Veličanstvo.
- Je li služio na dvoru?
- Jest, gospodaru.
- Poznaješ li ga?
- Osobno ga poznajem, a u više navrata uspješno je obavio teške zadatke.
- U inozemstvu?
- U samom Sibiru.
- Odakle je?
- Iz Omska. Sibirac.
- Je li priseban, pametan, hrabar?
- Jest, gospodaru, ima sve što je potrebno da uspije ondje gdje drugi možda ne
bi uspjeli.
- Koliko mu je godina?
- Tridesetak.
- Je li jak?
- Gospodaru, taj može podnijeti do krajnjih granica studen, glad, žed i umor.
- Ima li čelično tijelo?
- Ima, gospodaru.
- A, srce?...
- Zlatno.
- Kako se zove?
- Mihail Strogov.
- Je li spreman da krene?
- Čeka u gardijskog sobi zapovijedi Vašeg Veličanstva.
- Neka uđe! - reče car.Nakon nekoliko časaka uđe u carev kabinet glasnik Mihail Strogov.
Mihail Strogov bijaše visoka rasta, snažan, plećat, širokih prsa. Njegova
krupna glava nosila je lijepe crte kavkaske rase. Lijepo razvijeni udovi bili su kao
poluge koje su tako raspoređene da najbolje obavljaju teške poslove. Toga lijepog i
temeljnog čovjeka, dobro građena, lijepa držanja, ne bi bilo lako pomaknuti s
mjesta protiv njegove volje, jer kad bi stao, činilo se kao da se nogama ukopao u
zemlju. Glava, četvrtasta u gornjem dijelu, široka čela, bijaše pokrivena bujnom,
kovrčavom kosom koja mu je padala u uvojcima ispod ruske šubare sa štitnikom.
Lice mu je obično bilo blijedo i mijenjalo se jedino kad bi mu srce brže zakucalo,
kad bi se zarumenjelo pod utjecajem življeg kolanja krvi. Oči mu bijahu zagasito
plave i sjajne, pogled prav, otvoren i čvrst, a lako nabrani mišići obrva svjedočili su
o velikoj hrabrosti, o "onoj hrabrosti junaka bez gnjeva" o kojoj govore fiziolozi.
Imao je snažan nos širokih nosnica i pravilna usta s ponešto ispupčenim usnama
kakve imaju plemeniti i dobri ljudi.
Mihail Strogov imao je narav odlučna čovjeka koji brzo donosi odluke, koji ne
grize nokte u neizvjesnosti, koji se ne češe iza uha u nedoumici, koji ne tapka na
mjestu u dvoumici. Škrt i na kretnjama i na riječima, umio je stajati nepomično kao
vojnik pred starješinom; ali kad je koračao, hod mu je odavao veliku lakoću i
izvanrednu odmjerenost pokreta - što je bio dokaz i samopouzdanja i snažne volje.
Bio je to jedan od onih ljudi koji umiju "uhvatiti bika za rogove", što je malo
nategnut izraz, ali jednim potezom daje točnu sliku.
Mihail Strogov bio je u otmjenoj vojnoj odori koja je bila nalik na pohodnu
uniformu časnika lovačke konjice, u čizmama s ostrugama, hlačama napol
pripijenim uz tijelo, dolami obrubljenoj krznom i ukrašenoj žutim vrpcama na
smeđoj osnovi. Na širokim prsima blistali mu križ i više medalja.
Mihail Strogov pripadao je posebnom odredu carevih glasnika i imao je medu
tim biranim ljudima časnički čin. Ono što se osobito zapažalo u njegovu držanju, na
njegovu obličju, na cijeloj njegovoj pojavi, i što je car odmah uočio, bilo je to da je
taj čovjek bio "izvršitelj zapovijedi". Posjedovao je, dakle, jednu od onih osobina
koje su u Rusiji najpoželjnije, kao što je zapazio čuveni romanopisac Turgenjev,
osobinu koja vodi do najviših položaja u ruskoj carevini.
I zaista, ako je itko mogao prevaliti taj put od Moskve do Irkutska, kroz
krajeve koje je osvojio neprijatelj, ako je itko mogao svladati sve zapreke i odoljeti
svakojakim pogiblima, onda je to najprije mogao Mihail Strogov.
Okolnost koja je išla na ruku Mihailu Strogovu da uspije u svom naumu, bilo
je to što je on izvrsno poznavao krajeve kojima će proći, i što je znao njihova
različita narječja, ne samo zato što je onuda već prolazio, nego i zato što je bio
Sibirac.Njegov otac, stari Petar Strogov, koji je umro prije deset godina, živio je u
gradu Omsku, sjedištu istoimene gubernije, a majka mu je, Marfa Strogov, još i sad
ondje živjela. Tu je, usred divlje stepe Omske i Tobolske pokrajine, strašni sibirski
lovac dao svom sinu Mihailu "spartanski odgoj", kako se ono kaže. Pravo
zanimanje Petra Strogova bio je lov. Ljeti i zimi, i po najvećoj žezi i po hladnoći
koja je katkad prelazila i pedeset stupnjeva ispod ništice, on je tumarao po
stvrdnutoj ravnici, po ariševim i brezovim čestarima, jelicima, postavljao zamke,
vrebao sitnu divljač s puškom u ruci, a krupnu s vilama ili bodežom. Krupna divljač
bila je ni više ni manje nego sibirski medvjed, strašna i krvoločna zvijer koja nije
ništa manja od svoje braće u sjevernim morima. Petar Strogov ubio je više od
trideset devet medvjeda, što znači da je i četrdeseti pao pod njegovim udarcima, a
poznato je, ako je vjerovati ruskim lovačkim pričama, koliko je lovaca bilo sretne
ruke do svog trideset i devetog medvjeda, a onda su podlegli četrdesetom!
Petar Strogov prešao je, dakle, taj kobni broj a da nije zadobio ni najmanje
ogrebotine. Od tada ga je sin Mihail, od svoje jedanaeste godine, redovito pratio u
lovu noseći "rogatinu", to jest vile, da bi pomogao ocu koji je bio naoružan samo
bodežom. Kad mu je bilo četrnaest godina, Mihail Strogov ubio je prvi put
medvjeda, posve sam, što nije bilo bogzna što; ali je kožu te grdne zvijeri, pošto ju
je bio odrao, vukao sve do očeve kuće koja je bila nekoliko vrsta daleko, po čemu
se vidjelo da je dječak neobično snažan.
Takav mu je život koristio pa, kad je odrastao, mogao je sve podnijeti, studen,
žegu, glad, žeđ i umor. Bio je, poput Jakuta u sjevernim predjelima, kao od čelika.
Mogao je ne jesti po dvadeset i četiri sata, ne spavati po deset dana, napraviti sebi
zaklon usred stepe, gdje bi se drugi ukočili od studeni. Obdaren izvanrednom
oštroumnošću, voden nagonom kao Indijanac iz plemena Delaware sred bijele
ravnice, kad bi magla zastrla sav vidik, čak i kad bi se našao u sjevernim krajevima
gdje polarna noć traje dane i dane, našao bi ponovo put onuda gdje se drugi ne bi
mogli ni kretati. On je poznavao sve tajne svoga oca. Naučio se ravnati po gotovo
neprimjetnim znacima, po obliku ledenica, po rasporedu grančica na drvetu, po
isparavanjima na dalekom obzoru, po tragu u šumskoj travi, po nejasnim glasovima
u zraku, po dalekim pucnjevima, po letu ptica u magli, po tisuću pojedinosti koje su
tisuća putokaza onome tko ih umije raspoznati. Osim toga, prekaljen u snijegu, kao
sablja demeškinja u sirijskim vodama, imao je čelično zdravlje, kao što je rekao
general Kisov, te, što je isto tako bila istina, zlatno srce.
Jedina velika ljubav Mihaila Strogova bila je njegova majka, stara Marfa, koja
nikako nije htjela napustiti staru kuću Strogovljevih u Omsku, na obali Irtiša, gdje
su stari lovac i ona proživjeli mnogo godina zajedno. Sin ju je ostavio teška srca
obećavši joj da će dolaziti kad god bude mogao - i nije prekršio svoje obećanje.Bilo je odlučeno da Mihail Strogov, kad navrši dvadeset godina, stupi u
osobnu službu ruskog cara, u odred carevih glasnika. Mladi Sibirac, srčan, pametan,
revan, dobra vladanja, imao je najprije priliku da se osobito istakne na putu na
Kavkaz, u tom nemirnom kraju koji se bio pobunio pod vodstvom nekih Šamilovih
buntovnih nasljednika, a zatim u jednoj važnoj misiji koja ga je odvela sve do
Petropavlovska, na Kamčatki, na dalekoj granici azijske Rusije. Za tih dugih
putovanja pokazao je sjajne osobine, hladnokrvnost, oprez, hrabrost, kojima je
pribavio odobravanje i naklonost svojih starješina, te je naglo napredovao u službi.
Dopuste pak, na koje je imao pravo nakon tih dugih putovanja, uvijek je
posvećivao svojoj staroj majci - pa ma bio i na tisuće vrsta daleko od nje, i koliko
god ceste bile zimi neprohodne. Međutim, Mihail Strogov, koji je u posljednje
vrijeme imao mnogo posla na jugu carevine, prvi put nije vidio staru Marfu već tri
godine, tri stoljeća! I baš je trebao dobiti, za dva-tri dana, redoviti dopust i već se
bio spremio za put u Omsk kad se ovo dogodilo. Mihail Strogov došao je, dakle, k
caru a da nije imao pojma što car hoće od njega.
Car ga je neko vrijeme promatrao prodornim pogledom ne govoreći ni riječi, a
Mihail Strogov stajao je nepomično kao kip.
Zatim se car, nesumnjivo zadovoljan tim ispitivanjem, vrati do svog pisaćeg
stola, dade znak upravitelju policije da sjedne, i potiho mu izdiktira pismo od svega
nekoliko redaka.
Kad je pismo bilo gotovo, car ga neobično pozorno pročita pa ga potpisa, pošto
je prethodno napisao riječi koje su sveta formula ruskih careva: "Bit po semu", što
znači: "Neka bude tako".
Tada su pismo stavili u omotnicu koju su zapečatili pečatom s carskim grbom.
Tada car ustade i reče Mihailu Strogovu neka dođe bliže.
Mihail Strogov prijeđe nekoliko koraka i opet stane kao ukopan, spreman
odgovarati.
Car ga još jednom dobro pogleda u oči te ga kratko upita:
- Kako se zoveš?
- Mihail Strogov, gospodaru!
- Što si po činu?
- Kapetan sam u odredu carevih glasnika.
- Poznaješ li Sibir?
- Ja sam Sibirac.
- Odakle si?...
- Iz Omska.- Imaš li rodbine u Omsku?
- Imam, gospodaru.
- Koga?
- Staru majku.
Car ga načas prestane ispitivati. Zatim mu pokaza pismo koje je držao u ruci.
- Evo pisma - reče - koje trebaš, Mihaile Strogove, predati osobno u ruke
velikom knezu i nikome drugome.
- Predat ću ga, gospodaru!
- Veliki knez je u Irkutsku.
- Otići ću u Irkutsk.
- Ali ćeš morati proći kroz kraj koji su buntovnici digli na ustanak, i koji su
osvojili Tatari kojima je u interesu da se dočepaju ovoga pisma.
- Proći ću.
- Napose se moraš čuvati izdajice Ivana Ogarjova koga ćeš možda sresti na
putu.
- Čuvat ću ga se.
- Hoćeš li ići preko Omska?
- Onuda me vodi put, gospodaru!
- Ako budeš vidio majku, mogli bi te prepoznati. Ne smiješ svraćati knjoj!
Mihail Strogov oklijevaše časak.
- Neću svraćati k njoj - reče.
- Zakuni mi se da te ništa neće natjerati da priznaš ni tko si ni kamo ideš!
- Kunem se.
- Mihaile Strogove - proslijedi car pružajući pismo mladom glasniku - uzmi
sad ovo pismo o kojem ovisi spas cijeloga Sibira, a možda i život moga brata,
velikoga kneza.
- Predat ću ovo pismo Njegovu Visočanstvu velikom knezu.
- Misliš, dakle, da ćeš ipak proći?
- Proći ću ili poginuti.
- Meni je potrebno da ostaneš živ!
- Ostat ću živ i proći ću - odvrati Mihail Strogov.
Činilo se da je car zadovoljan jednostavnim i mirnim samopouzdanjem koje je
Mihail Strogov pokazivao u svojim odgovorima.
- Hajde onda, Mihaile Strogove - reče on - pođi u ime Boga, u ime Rusije i uime moga brata i moje!
Mihail Strogov pozdravi po vojnički i odmah iziđe iz careva kabineta, a nakon
nekoliko trenutaka i iz Novoga dvorca.
- Mislim da si bio sretne ruke, generale - reče car.
- I ja mislim, gospodaru - odvrati general Kisov. - Vaše Veličanstvo može biti
sigurno da će Mihail Strogov učiniti sve što jedan čovjek može učiniti.
- To je zaista čovjek i pol - reče car. 
IV
OD MOSKVE DO NIŽNJEG NOVGORODA
 
Udaljenost koju je Mihail Strogov imao prijeći između Moskve i Irkutska
iznosila je pet tisuća dvjesto vrsta (5.523 kilometra). Dok još nije bilo brzojavne
linije između Uralskog gorja i istočne granice Sibira, poruke su prenosili glasnici
od kojih je najbržima trebalo po osamnaest dana da stignu iz Moskve u Irkutsk. Ali
to su bile iznimke, a obično je taj put kroz azijsku Rusiju trajao po četiri-pet
tjedana, iako su carski izaslanici imali na raspolaganju sva prijevozna sredstva.
Kao čovjek koji se nije bojao ni studeni ni snijega, Mihail Strogov bio bi
radije putovao po oštroj zimi kad se može cijelim putem voziti saonicama. Tada su
donekle smanjene teškoće skopčane s različitim vrstama prijevoza po toj golemoj
stepi poravnatoj snijegom. Ne treba se više prebacivati preko rijeka. Posvuda je
prostrt ledeni pokrivač po kojem saonice lako i brzo klize. Možda se u to doba treba
pribojavati stanovitih prirodnih pojava kao što su neprekidne i guste magle,
pretjerana studen, duge i strahovite vijavice čiji kovitlaci katkad zaviju i pomore
cijele karavane. Događa se i to da tisuće vukova, gonjeni glađu, preplave ravnicu.
Ali bolje bi bilo izvrgnuti se i tim opasnostima, jer bi se tatarski osvajači po takvoj
cičoj zimi radije zavukli u gradove, njihovi pljačkaši ne bi krstarili stepom, a
jedinice se uopće ne bi mogle kretati, te bi Mihail Strogov lakše prošao. Ali on nije
mogao birati ni godišnje doba ni vrijeme. Ma kakve bile prilike, morao se pomiriti
s njima i krenuti.
Takav je, dakle, bio položaj koji je Mihail Strogov jasno vidio pred sobom i
koji ga je očekivao.
On, ponajprije, nije više bio u onim prilikama u kakvima je obično bivao carev
glasnik. Štoviše, nitko nije smio ni posumnjati na njegovu putu tko je on. Pokorena
zemlja vrvi od uhoda. Kad bi ga prepoznali, uspjeh bi njegova zadatka bio
onemogućen. I zato, premda mu je general Kisov dao znatnu svotu novca koja mu
je morala dostajati i olakšati mu donekle putovanje, nije mu dao pismeni nalog na
kojem stoji napomena: "U službi carevoj", koja je u pravom smislu riječi "Sezame,
otvori se!" Dao mu je samo podorožnaju.
Ta je podorožnaja glasila na ime Nikolaja Korpanova, trgovca iz Irkutska. Ona
je davala pravo Nikolaju Korpanovu na pratnju od jedne ili više osoba, a osim toga
je izričito vrijedila i za slučaj da ruske vlasti zabrane svim svojim podanicima da
napuste Rusiju. Podorožnaja nije ništa drugo nego dozvola da se unajme poštanski
konji; ali se Mihail Strogov smio njome služiti samo ako se ne bude izlagaoopasnosti da se posumnja tko je on, to jest dok bude na europskom tlu. To je
značilo da se u Sibiru, to jest kad bude prolazio kroz pobunjene krajeve, neće smjeti
vladati na poštanskim postajama kao gazda, ni tražiti da mu dadu konje prije
ostalih, ni rekvirirati prijevozna sredstva za svoje potrebe. Mihail Strogov nije
smio smetnuti s uma da on nije više glasnik nego običan trgovac, Nikolaj
Korpanov, koji putuje iz Moskve u Irkutsk i da, kao takav, mora trpjeti sve nezgode
običnog putnika.
Proći nezapažen - brže ili sporije - ali uglavnom proći, takav je morao biti
njegov cilj. Prije trideset godina pratnja kakva uglednijeg putnika sastojala se od
najmanje dvjesto kozaka na konjima, dvjesto pješaka, dvadeset pet baškirskih
konjanika, tristo deva, četiristo konja, dvadeset pet kola, dva nosiva čamca i dva
topa. Sve je to bilo potrebno za putovanje po Sibiru.
A on, Mihail Strogov, neće imati ni topova, ni konjanika, ni pješaka, ni tegleće
marve. Vozit će se u kolima ili će jahati na konju kad bude mogao; a i pješačit će
kad bude trebalo.
Prvih tisuću četiristo vrsta (1493 kilometra), koliko ima između Moskve i
granice Rusije, nisu mu smjele zadati nikakvih poteškoća. Željeznica, poštanske
kočije, parobrodi, konji na različitim postajama, sve je to stajalo na raspolaganju
svima, pa i carevu glasniku.
I tako ujutro 16. srpnja, bez ičega od svoje odore na sebi, s putnom torbom na
leđima, u običnom ruskom odijelu, u košulji stegnutoj u struku tradicionalnim
seljačkim pojasom, u širokim hlačama i čizmama pritegnutim ispod koljena,
Mihail Strogov uputio se na kolodvor da se ukrca u prvi vlak. Nije nosio nikakva
oružja, bar se nije vidjelo da ga nosi; ali je pod pojasom imao sakriven revolver, a u
džepu jedan od onih širokih handžara koji su nešto srednje između noža i jatagana, i
kojim sibirski lovac umije vješto rasporiti medvjeda a da mu ne ošteti skupocjeno
krzno.
Na moskovskom je kolodvoru bila sva sila putnika. Željeznički kolodvori u
Rusiji veoma su omiljena sastajališta, koliko onih koji putuju, toliko i onih koji
gledaju kako drugi putuju. Tu je kao neka burza novosti.
Vlak u koji je Mihail Strogov sjeo trebao ga je odvesti do Nižnjeg Novgoroda.
Dotle je, u ono vrijeme, vodila željeznička pruga koja se, povezujući Moskvu sa
Sankt Peterburgom, trebala produžiti do granice Rusije. To je bila udaljenost od
oko četiristo vrsta (426 kilometara), koju je vlak prelazio za desetak sati. Kad
jednom stigne u Nižnji Novgorod, Mihail Strogov nastavit će put, prema prilikama,
bilo cestom bilo parobrodom niz Volgu, kako bi se što prije dohvatio Urala.
Mihail Strogov se zavalio u kut, kao kakav čestiti građanin koji nije suviše
zabrinut za svoje poslove i koji nastoji utuci vrijeme spavanjem.Ipak, kako nije bio sam u odjeljku, samo je drijemao i slušao sve što se oko
njega zbiva.
Zaista je već bio procurio glas o pobuni kirgiskih horda i o tatarskoj najezdi.
Putnici koje mu je slučaj dao za suputnike razgovarali su o tome, ali prilično
oprezno. Ti putnici, kao i većina onih koji su se vozili tim vlakom, bili su trgovci
koji su išli na čuveni sajam u Nižnji Novgorod. To je bio veoma šarolik svijet, bilo
je tu Židova, Turaka, Kozaka, Rusa, Gruzijaca, Kalmika, ali su gotovo svi govorili
ruski.
Govorilo se, dakle, o dobrim i lošim stranama ozbiljnih događaja što su se
zbivali s onu stranu Urala, a činilo se da se ti trgovci pribojavaju da ruske vlasti ne
budu prisiljene uvesti stanovita ograničenja, navlastito u pograničnim pokrajinama
- ograničenja koja bi trgovini svakako nanijela štetu.
Valja reći da su ti sebičnjaci gledali na rat, to jest na gušenje pobune i borbu
protiv najezde, samo sa stajališta svojih ugroženih probitaka. Prisutnost jednog
običnog vojnika u odori - a znamo koliko odora znači u Rusiji - bila bi svakako
dovoljna da zaveže jezik svim tim trgovcima. Ali u odjeljku u kojem je bio Mihail
Strogov ništa nije upućivalo na prisutnost vojnika, a carev glasnik želio je ostati
nepoznat i nije bio čovjek koji bi se lako odao.
On je, dakle, sve samo slušao.
- Kažu da raste cijena čaju koji prevoze karavane - reče jedan Perzijanac, koji
se mogao lako prepoznati po astrahanskoj šubari i mrkom izlizanom kaputu sa
širokim naborima.
- Ah, ne treba se bojati da će pasti cijena čaju - napomene neki stari
namrgođeni Židov. Onaj čaj koji je već na tržištu u Nižnjem Novgorodu lako će biti
otpremljen na zapad, ali sa ćilimima iz Buhare neće, na žalost, biti tako!
- Što! Vi očekujete pošiljku iz Buhare? - upita ga Perzijanac.
- Ne, nego iz Samarkanda, a to je još gore! Kako možeš računati na robu iz
kraja u kojem su se kanovi pobunili od Kive do kineske granice!
- Pa, dobro - reče Perzijanac - ako ne stignu ćilimi, neće valjda ni njima stići
ovdašnja roba!
- A dobit, Bože izraelski! - uzvikne mali Židov. - Zar vama ona ništa ne znači?
- Imate pravo - reče jedan drugi putnik - po svoj prilici neće na tržištu biti robe
iz Središnje Azije, i sa ćilimima iz Samarkanda bit će isto kao i s vunom, lojem i
rupcima s Istoka.
- E, pazite što radite, dragi moji! - dobaci jedan Rus držeći se podrugljivo. -
Strašno ćete zamazati rupce ako ih pomiješate s lojem!
- I to je vama smiješno! - kiselo će trgovac, kome nisu bile po ćudi ovakvešale.
- Pa što! Kad bi čovjek čupao sebi kosu i posuo se pepelom, bi li to što
izmijenilo tok stvari? - odvrati putnik. - Ne bi, baš kao ni promet robe!
- Vidi se da niste trgovac! - pripomene mali Židov.
- Bogami nisam, dični potomče Abrahamov! Ja ne prodajem ni hmelj, ni perje,
ni med, ni vosak, ni konopljino sjeme, ni usoljeno meso, ni kavijar, ni drva, ni
vunu, ni vrpce, ni kudjelju, ni lan, ni safijan, ni krzna...
- A kupujete li ih? - zapita Perzijanac prekidajući putnikovo nabrajanje.
- Što manje mogu, i to samo za osobnu upotrebu - odgovori Rus namigujući.
- Ovo je neka šaljivčina! - reče Židov Perzijancu.
- Ili uhoda! - primetne ovaj posljednji potiho. - Bolje da se čuvamo i da
pazimo što govorimo! Policija nije baš nježna u današnje doba, a čovjek nikad ne
zna s kim putuje!
U drugom kutu odjeljka nije se toliko razgovaralo o trgovačkim artiklima
koliko o tatarskoj najezdi i njenim neugodnim posljedicama.
- U Sibiru će rekvirirati konje - reče jedan putnik -pa će veze između različitih
pokrajina Središnje Azije biti veoma slabe.
- Je li istina da su se Kirgizi Srednje horde udružili s Tatarima? -upita ga
njegov susjed.
- Kažu tako - potiho odgovori putnik - ali tko se može pohvaliti da nešto zna u
ovoj zemlji?
- Ja sam čuo da se na granici okupljaju jedinice. Donski Kozaci već su se
skupili na Volgi i uskoro će krenuti na pobunjene Kirgize.
- Ako su se Kirgizi spustili niz Irtiš, neće biti siguran ni put za Irkutsk! -
napomene susjed. - Uostalom, jučer sam htio poslati brzojav u Krasnojarsk, ali
nisam mogao. Sve se bojim da tatarske kolone ne odsijeku Istočni Sibir!
- Sve u svemu, baćuška - nastavi prvi subesjednik - ovi trgovci imaju pravo što
su zabrinuti za trgovinu i za svoje poslove. Kad rekviriraju konje, rekvirirat će i
brodove, kola, sva prijevozna sredstva, pa na kraju neće nitko u cijeloj carevini
moći ni maknuti. - Ja se bojim da sajam u Nižnjem Novgorodu neće završiti tako
sjajno kao što je počeo! reče drugi subesjednik vrteći glavom. - Ali najvažnija je
sigurnost i nepovredivost ruskoga teritorija! Poslovi su samo poslovi!
Ako se u ovom odjeljku nije mnogo mijenjao predmet razgovora, nije se više
mijenjao ni u drugim vagonima; ipak, promatrač je svagdje mogao zapaziti da se
razgovori vode neobično oprezno. Kad bi se ljudi i usudili raspravljati o
činjenicama, nikad nisu išli toliko daleko da predviđaju namjere ruskih vlasti ni daih ocjenjuju.
To je veoma dobro uočio jedan putnik u jednom od prvih vagona. Taj putnik -
očito stranac - pozorno je sve gledao i svaki čas postavljao pitanja na koja su mu
suputnici veoma neodređeno odgovarali. Malo-malo pa bi se nagnuo kroz prozor
koji je držao otvoren, na veliko nezadovoljstvo suputnika. Ništa na vidiku s desne
strane nije izmicalo njegovu pogledu. Pitao je kako se zovu i najbeznačajnija
mjesta, raspitivao se za njihov položaj, kakva je tu trgovina, industrija, koliko
imaju stanovnika, kolika je smrtnost kod oba spola i tako dalje, i sve to zapisivao u
bilježnicu koja je već bila prepuna bilježaka.
Bio je to novinar Alcide Jolivet, a postavljao je tolika nevažna pitanja zato što
se nadao da će među tolikim odgovorima naići na neki podatak koji će zanimati
njegovu "sestričnu". Ali su ljudi, naravno, mislili da je on uhoda, pa su se čuvali da
ne izgovore ma i jednu riječ koja bi se odnosila na najnovije događaje.
I zato je, uvidjevši da ne može ništa doznati o tatarskoj najezdi, zapisao u
svoju bilježnicu:
"Putnici neobično suzdržljivi. Veoma nerado govore opolitici."
Dok je Alcide Jolivet pomno bilježio svoje putne dojmove, njegov kolega, koji
je putovao istim vlakom i s istim ciljem, bio je zabavljen istim takvim
promatranjem u drugom odjeljku. Oni se nisu bili toga dana sreli na moskovskom
kolodvoru i nisu znali da su obojica krenuli na ratište.
Samo, Harry Blount je malo govorio, a mnogo slušao tako da nije uopće
pobudio u suputnika onakvo nepovjerenje kao Alcide Jolivet. Zato ga nisu ni
smatrali uhodom i razgovarali su pred njim bez ustručavanja, čak i više nego što im
je dopuštao njihov urođeni oprez. Dopisnik je 
Daily Telegrapha
, dakle, lako mogao
primijetiti koliko su ti događaji zaokupili te trgovce što putuju u Nižnji Novgorod, i
u kojoj je mjeri ugrožena trgovina sa Središnjom Azijom.
Stoga nije oklijevao zapisati u svoju bilježnicu ovo veoma točno zapažanje:
"Putnici neobično uznemireni. Govore samo o ratu, i to toliko slobodno da je
pravo čudo ako se može tako govoriti između Volge i Visle."
Nije bilo sumnje da će čitaoci 
Daily Telegrapha
 biti isto tako dobro
obaviješteni kao i "sestrična" Alcidea Joliveta.
Osim toga, kako je Harry Blount sjedio u vlaku s lijeve strane, vidio je samo
jedan dio kraja koji je bio prilično brdovit, a nije se potrudio pogledati na desnu
stranu gdje su se prostirale dugačke ravnice, te je zapisao ove riječi odajući pravo
britansko samopouzdanje:
"Gorski kraj između Moskve i Vladimira."
Međutim, vidjelo se da su ruske vlasti poduzele, s obzirom na ozbiljneopasnosti, neke oštre mjere, čak i usred carevine. Pobuna se nije bila proširila preko
sibirske granice, ali se u ovim pokrajinama oko Volge, koje su bile tako blizu
zemlje Kirgiza, valjalo bojati njezina loša utjecaja.
Policija zaista još nije uspjela ući u trag Ivanu Ogarjovu. Je li se taj izdajica,
koji je pozvao u pomoć tuđince radi svoje osobne osvete, pridružio Feofar-kanu, ili
je pak nastojao dići bunu u nižnji-novgorodskoj guberniji u kojoj je, u to doba
godine, bilo mnoštvo svakojakih ljudi? Nije li on medu tim Perzijancima,
Armencima i Kalmicima, koji su se stjecali na veliki sajam, imao svojih
pouzdanika čiji je zadatak da organiziraju nekakav pokret u zemlji? Sve su ove
pretpostavke bile moguće, pogotovo u takvoj zemlji kao što je Rusija.
I zaista, ta golema carevina, koja se prostire na površini od dvanaest milijuna
kvadratnih kilometara, ne može biti onako jedinstvena kao države Zapadne Europe.
Među različitim narodima koji je sačinjavaju mora biti znatnih razlika. Ruski
teritorij u Europi, Aziji i Americi proteže se od petnaestog meridijana na istoku do
sto trideset trećeg meridijana na zapadu, to jest na prostranstvu od blizu dvjesto
stupnjeva, i od trideset osme paralele na jugu do osamdeset i prve paralele na
sjeveru, to jest na prostoru od četrdeset i tri stupnja. Tu živi više od sedamdeset
milijuna ljudi koji govore trideset različitih jezika. Slavenska rasa nesumnjivo
prevladava, ali ona obuhvaća, pored Rusa, i Poljake, Litvance i Kurlanđane.
Dodajmo im još Fince, Estonce, Laponce, Ceremise, Čuvaše, Permjake, Nijemce,
Grke, Tatare, kavkaska plemena, mongolske, kalmičke, samojedske, kamčadalske i
aleutske horde, pa će biti jasno da je teško ostvariti jedinstvo ovako goleme države,
i da se to može postići samo vremenom i mudrom vladavinom.
Kako bilo da bilo, Ivan Ogarjov uspio je do tada izmaknuti svim potjerama i
po svoj se prilici pridružio tatarskoj vojsci. Ali su se na svakoj postaji na kojoj se
vlak zaustavljao pojavljivali policajci koji su pomno pregledavali sve putnike, jer
su, po nalogu upravitelja policije, tragali za Ivanom Ogarjovom. Vlasti su zapravo
smatrale da taj izdajica nije još mogao napustiti europsku Rusiju. Kad bi koji
putnik bio sumnjiv, odveli bi ga u policijsku stanicu, a dotle bi vlak otišao ne
brinući se ni najmanje za zaostalog putnika.
Ruska policija ne trpi pogovora i s njom je potpuno uzaludno raspravljati.
Njeni službenici imaju vojne činove i postupaju vojnički. Kako, uostalom, da se ne
poslušaju bez riječi naredbe vladara koji se ima pravo poslužiti ovom formulom na
početku svojih ukaza: "Mi, po milosti Božjoj, imperator i samodržac svih Rusija,
Moskve, Kijeva, Vladimira i Novgoroda, car Kazanja, Astrahana, car Poljske, car
Sibira, car Taurijskog Hersonesa, gospodar Pskova, veliki knez Smolenska, Litve,
Volinja, Podolja i Finske, knez Estonije, Letonske Kurlandije i Semigalije,
Bjalistoka, Karelije, Jugre, Perma, Vjatke, Bolgarije i više drugih zemalja,gospodar i veliki knez oblasti Nižnjeg Novgoroda, Černigova, Rjazanja, Polocka,
Rostova, Jaroslava, Bjelozerska, Udorije, Obdorije, Kondinije, Vitebska, Mstislava,
vladar sjevernih predjela, gospodar Iverije, Kartalinije, Gruzije, Kabardinije,
Armenije, nasljedni vladar i sizeren čerkeskih, planinskih i drugih knezova,
prestolonasljednik Norveške, vojvoda od Schleswig-Holsteina, Stormarna,
Dittmarsena i Oldenburga."
Uistinu je moćan vladar na čijem je grbu dvoglavi orao koji drži žezlo i
globus, okružen grbovima Novgoroda, Vladimira, Kijeva, Kazanja, Astrahana i
Sibira i obavijen lentom reda svetog Andreja, a iznad svega kraljevska kruna!
Što se tiče Mihaila Strogova, njegove su isprave bile u redu pa se nije morao
bojati policijskih mjera.
Na postaji u Vladimiru vlak je stajao nekoliko minuta, što se dopisniku 
Daily
Telegrapha
 činilo dovoljnim da stekne potpunu sliku, i u tjelesnom i u duhovnom
pogledu, o toj drevnoj ruskoj prijestolnici.
Na toj su postaji ušli u vlak novi putnici. Između ostalih se na vratima odjeljka
u kojem je sjedio Mihail Strogov pojavila i jedna mlada djevojka.
Sučelice carevu glasniku bilo je jedno slobodno mjesto. Djevojka je sjela na to
mjesto pošto je bila spustila do svojih nogu skromnu putnu torbu od crvene kože,
koja je, čini se, bila sva njena prtljaga. Zatim se, oborenih očiju, ne usuđujući se ni
pogledati slučajne suputnike, namjestila da putuje još nekoliko sati.
Mihail Strogov nije se mogao suzdržati da dobro ne promotri svoju novu
susjedu. Kako je sjedila na suprotnom smjeru od smjera kretanja vlaka, čak joj
ponudi da sjedne na njegovo mjesto, ali ona odbi zahvaljujući mu se lakim
naklonom glave.
Toj je djevojci moglo biti šesnaest-sedamnaest godina. Bila je zaista dražesna,
pravi slavenski, ponešto ozbiljan tip koji je jamčio da će, kad joj se za nekoliko
godina crte konačno uobliče, biti prije lijepa nego zgodna. Ispod neke vrste
povezače prosipala se bujna zlaćanoplava kosa. Oči su joj bile smeđe, a pogled pun
neke beskrajne blagosti, nos ravan, s prilično pokretnim nosnicama, obrazi ponešto
upali i blijedi. Usta joj bijahu nježno ocrtana, ali se činilo da je s njih bio odavno
iščeznuo smiješak.
Mlada je putnica bila visoka i vitka, koliko se moglo suditi o njenu stasu ispod
široke i veoma jednostavne bunde. Premda je bila još "djevojče" u pravom smislu
te riječi, širina njena visokog čela i izraziti oblik donjeg dijela lica odavali su
veliku moralnu snagu - što nije izmaklo pogledu Mihaila Strogova. Bilo je očito da
je ta djevojka već patila u prošlosti, a budućnost joj se jamačno nije ukazivala u
ružičastim bojama, ali je isto tako bilo sigurno da se umjela boriti i da je spremna
boriti se sa životnim tegobama. Mora da je imala snažnu, nepokolebljivu volju i daje umjela ostati mirna čak i u onim prilikama u kojim bi neki muškarac klonuo
duhom ili se ražestio.
Takav je dojam ta djevojka ostavljala na prvi pogled. Bit će da je Mihail
Strogov, koji je i sam po naravi bio energičan, bio iznenađen obilježjem toga
obličja, jer je prilično pozorno motrio svoju susjedu pazeći, doduše, da je ne
uznemiruje suviše upornim gledanjem. Odjeća mlade putnice bila je neobično
jednostavna i neobično čista. Lako se moglo vidjeti da nije bogata, ali bi čovjek
uzalud tražio na njoj nekakav znak neurednosti. Sve što je nosila sa sobom bilo je u
kožnoj torbi, koja je bila zaključana i koju je držala na koljenima, jer je nije imala
kamo staviti.
Nosila je dugačku tamnu bundu bez rukava koja je oko vrata bila dražesno
opšivena plavim porubom. Ispod te bunde imala je kratku suknju, također tamnu,
koja je pokrivala haljinu što joj je padala do gležnjeva i bila dolje obrubljena nekim
neupadljivim vezom. Na malim nogama nosila je kožne kombinirane cipele
prilično debelih potplata, baš kao da ih je izabrala za dalek put.
Mihailu Strogovu se po nekim pojedinostima učinilo da je njena odjeća
letonskog kroja, te je pomislio da je njegova susjeda podrijetlom iz baltičkih
pokrajina.
Ali, kamo je išla ta djevojka, sama, u godinama kad su joj podrška oca ili
majke i zaštita brata bile tako reći prijeko potrebne? Je li stigla, nakon dugog puta,
iz zapadnih pokrajina Rusije? Je li se uputila samo do Nižnjeg Novgoroda, ili je pak
cilj njena putovanja bio s onu stranu istočnih granica carevine? Hoće li je dočekati
na postaji kakav rođak ili prijatelj? A nije li, naprotiv, bilo vjerojatnije da će se,
kad siđe s vlaka, naći isto tako osamljena u gradu kao što je u ovom odjeljku, gdje
nitko - kako je ona zacijelo mislila - ne mari za nju? To je bilo sasvim vjerojatno.
I zaista, u vladanju te mlade putnice jasno su se očitovale navike koje čovjek
stekne kad je osamljen. Način na koji je ušla u vagon i na koji se smjestila, bez
mnogo buke, trudeći se da nikome ne smeta i ne dosađuje, sve je to pokazivalo da
je navikla da bude sama i da se uzda samo u sebe.
Mihail Strogov ju je pomno promatrao, ali kako je i sam bio suzdržljiv, nije
tražio priliku da zapodjene s njom razgovor, iako je trebalo još nekoliko sati da
vlak stigne u Nižnji Novgorod.
Samo jednom, kad je djevojčin susjed - onaj trgovac što je onako nesmotreno
miješao loj s rupcima - zaspao, pa mu se glavurda počela opasno klatiti s ramena na
rame, Mihail Strogov ga prilično naglo probudi i opomene neka se drži uspravno i
malo doličnije.
Trgovac, prilično osoran po naravi, promumlja nešto na račun "ljudi koji
zabadaju nos tamo gdje ne treba", ali ga Mihail Strogov tako neprijazno pogleda dase spavač nasloni na drugu stranu i izbavi mladu putnicu svoga neugodnog
susjedstva.
Djevojka samo načas pogleda mladića, ali se u njenu pogledu odražavaše
nijema i skromna zahvalnost.
Tada se dogodi nešto što Mihailu Strogovu otkri pravi karakter te djevojke.
Na dvanaest vrsta pred Nižnjim Novgorodom, na jednom oštrom zavoju, vlak
se veoma snažno zatrese. Zatim je punu jednu minutu jurio po rubu nasipa.
Putnici popadali, dreka, zbrka, opći metež u vagonima, takav je bio prvi
učinak. Postojala je bojazan da će se dogoditi neka velika nesreća. I zato, još prije
nego što se vlak zaustavio, izbezumljeni putnici počeli su otvarati vrata misleći
samo kako da iziđu iz vlaka i sklone se.
Mihail Strogov je najprije pomislio na svoju susjedu; ali, dok su putnici iz
njihova odjeljka jurili van vičući i gurajući se, djevojka je ostala mirno sjediti na
svom mjestu, samo je malko problijedjela.
Čekala je. Mihail Strogov također je čekao.
Ona nije učinila ni jednu kretnju da siđe s vlaka. Ni on se nije maknuo.
Obadvoje su ostali hladnokrvni.
"Ovo je neka energična djevojka!" pomislio je Mihail Strogov.
Ubrzo je, međutim, prošla svaka opasnost. Bio je pukao obruč na kotaču
prtljažnih kola, zbog čega se vlak najprije onako zatresao, pa onda zaustavio, a
malo je trebalo da ne iskoči iz tračnica i ne surva se niz nasip u jarugu. Zbog svega
toga imali su jedan sat zakašnjenja. Napokon, kad su osposobili prugu, vlak je
nastavio put i u osam i pol navečer stigao na kolodvor Nižnji Novgorod.
Prije nego što je itko mogao sići s vlaka, policijski su se službenici poavili na
vratima i počeli pregledavati putnike.
Mihail Strogov pokazao je svoju podorožnaju koja je glasila na ime Nikolaja
Korpanova. Prema tome, nije imao nikakvih poteškoća.
Ni ostali putnici iz njegova odjeljka, koji su svi putovali u Nižnji Novgorod,
nisu, na svoju sreću, bili uopće sumnjivi.
Djevojka pak nije pokazala putovnicu, jer u Rusiji nije više potrebna
putovnica, nego nekakvu propusnicu koja je, čini se, bila neke posebne vrste, s
nekim osebujnim pečatom. Službenik ju je pomno pročitao. Zatim se pozorno
zagledao u djevojku, čiji se osobni opis nalazio u propusnici, i upitao je:
- Ti si iz Rige?
- Jesam - odgovori djevojka.
- A putuješ u Irkutsk?- Da.
- Kojim putem?
- Preko Perma.
- Dobro - reče službenik. - Pazi da ovjeriš propusnicu na policiji u Nižnjem
Novgorodu!
Djevojka klimne glavom.
Slušajući ta pitanja i odgovore, Mihail Strogov se iznenadio i sažalio nad
djevojkom. Što! Ta djevojka putuje sama u daleki Sibir, i to kad joj, pored običnih
opasnosti, prijete i sve one druge na koje čovjek može naići u osvojenom i
pobunjenom kraju! Kako li će stići na cilj? Što li će biti od nje?...
Kad je pregled bio završen, otvorila su se vrata na vagonima, ali prije nego što
je Mihail Strogov dospio zakoračiti prema mladoj Letonki, koja je sišla prva, ona
se izgubila u svjetini što je bila zakrčila peron.V
NAREDBA OD DVA
 
Č
LANA
 
Nižnji Novgorod, koji se nalazi na utoku Oke u Volgu, sjedište je istoimene
gubernije. Tu je Mihail Strogov morao prekinuti putovanje željeznicom koja u to
doba nije vodila dalje od toga grada. Prema tome, što je išao dalje, to su prijevozna
sredstva bivala najprije sporija, a zatim i nepouzdanija.
U Nižnjem Novgorodu, koji inače nema više od trideset do trideset i pet tisuća
stanovnika, bilo je tada više od tristo tisuća ljudi, drugim riječima, stanovništvo mu
se udeseterostručilo. Taj je porast nastao zbog čuvenoga sajma koji se održava u
njegovim zidinama i traje tri tjedna. Prije je grad Makarjev crpao korist od te
navale trgovaca, ali je od 1817. godine sajam premješten u Nižnji Novgorod.
Taj inače sumorni grad bio je sad neobično živ. Tu su se, pod utjecajem
sklopljenih poslova, bratimili trgovci deset različitih narodnosti, europskih i
azijskih.
Premda je Mihail Strogov već prilično kasno izišao s kolodvora, bilo je još
mnogo svijeta u oba dijela grada koje razdvaja Volga. Gornji je grad podignut na
strmoj stijeni, a brani ga jedna od onih tvrđava koje u Rusiji nazivaju "kremlj".
Da se Mihail Strogov morao zadržati u Nižnjem Novgorodu, imao bi muke da
nade kakav hotel ili koliko-toliko pristojnu gostionicu. Bila je velika navala.
Međutim, kako nije mogao odmah nastaviti put, jer se trebao ukrcati na parobrod,
morao je potražiti bilo kakvo prenoćište. Ali prije toga želio je saznati kad polazi
brod, pa se uputio u ured agencije čiji brodovi plove između Nižnjeg Novgoroda i
Perma. Tu je, na svoje veliko nezadovoljstvo, doznao da 
Kavkaz
 - kako se zvao
parobrod - polazi u Perm tek sutradan u podne. Sedamnaest sati čekanja! To je bilo
neugodno za čovjeka koji se veoma žurio, ali se morao pomiriti sa sudbinom. Što je
i učinio, jer je bio čovjek koji nikad uzalud ne kuka.
Uostalom, u tadašnjim prilikama ne bi bio brže stigao ni u Perm ni u Kazanj
nikakvim kolima, taljigama, tarantasom, poštanskom berlinom ili kabrioletom, pa
ni konjem. Bolje je, dakle, bilo pričekati parobrod koji je bio brži od svih ostalih
prijevoznih sredstava i kojim će nadoknaditi izgubljeno vrijeme.
I tako Mihail Strogov pođe po gradu tražeći, bez mnogo žurbe, kakvu
gostionicu da u njoj prespava. Ali to mu nije zadavalo mnogo brige i, da ga nije
tjerala glad, zacijelo bi lutao ulicama Nižnjeg Novgoroda do same zore. Stoga je
više tražio mjesto gdje će večerati nego gdje će spavati. Međutim, i jedno i drugo jenašao u svratištu 
Grad Carigrad
.
Tu mu je svratištar dao prilično pristojnu sobu koja je bila oskudno
namještena, ali u kojoj nije nedostajalo ni ikone Bogorodice ni slika svetaca koje
bijahu uokvirene nekakvom zlaćanom tkaninom. Ubrzo su ga poslužili patkom
punjenom kiselkastim isjeckanim mesom u gustom umaku, raženim kruhom,
kiselim mlijekom, šećerom u prahu izmiješanom s cimetom, i bokalom kvasa
(nekom vrstom piva koje je veoma omiljeno piće u Rusiji), što je bilo više nego što
mu je bilo potrebno da se najede i napije. Najeo se, dakle, i napio, i to bolje nego
njegov susjed za stolom, koji se, kao "starovjerac" iz raskoljničke sekte, bio
zavjetovao da posti, te je izbacio krumpir iz tanjura i pazio da ne zašećeri čaj.
Pošto je povečerao, Mihail Strogov se nije popeo u svoju sobu nego se
makinalno nastavio šetati kroz grad. Ali, premda je dugi sumrak još trajao, svijet se
već razilazio, ulice su se pomalo praznile i svi su odlazili na počinak.
Zašto Mihail Strogov nije lijepo legao u postelju, kao što je i trebalo, pošto je
cijeli dan bio proveo u vlaku? Je li mislio možda na mladu Letonku koja je
nekoliko sati bila njegova suputnica? Kako nije imao pametnijeg posla, mislio je na
nju. Je li se bojao da nije, onako izgubljena u tom bučnom gradu, izvrgnuta
vrijeđanju? Bojao se, a imao je i pravo što se bojao. Je li se možda nadao da će je
sresti i, ako zatreba, zaštititi? Nije. Teško da bi je mogao sresti. A da je zaštiti...
Kojim pravom?
"Sama", mislio je, "sama medu ovim nomadima! A još ove sadašnje opasnosti
nisu ništa prema onima koje ju očekuju! Sibir! Irkutsk! Ono što bih ja htio učiniti
za Rusiju i cara, ona će učiniti, ona, za... Za koga? Zašto? Ona ima dozvolu da
prijeđe granicu! A ondje je, s onu stranu granice, pobuna! Tatarske bande krstare
stepom!..."
"Zacijelo je odlučila putovati prije nego što je počela najezda", mislio je.
"Možda čak i ne zna što se događa!... Ali neće biti jer su oni trgovci razgovarali
pred njom o nemirima u Sibiru... a ona se nije mnogo čudila... Nije čak ni tražila da
joj objasne - razlog koji je tjera neobično je važan! Ali, koliko god bila hrabra - a
sigurno da je hrabra - izdat će je snaga na putu i, bez obzira na opasnosti i zapreke,
neće moći podnijeti napore takva putovanja!... Nikad ona neće stići u Irkutsk!"
Međutim, Mihail Strogov neprestano je hodao nasumce, ali kako je izvrsno
poznavao grad, nije se morao bojati da će zalutati.
Pošto je hodao oko sat vremena, sjeo je na jednu klupu pred nekom velikom
drvenom kolibom koja se, pored mnogih drugih, nalazila na veoma prostranom
trgu.
Sjedio je tako oko pet minuta kad mu se nečija teška ruka spusti na rame.- Što tu radiš? - upita ga grubim glasom neki visoki čovjek kojeg nije vidio
kad je došao.
- Odmaram se - odgovori Mihail Strogov.
- Da nisi naumio provesti noć na ovoj klupi? - nastavi čovjek.
- Pa, provest ću je ako me bude volja - odvrati Mihail Strogov glasom koji je
bio malo suviše odsječan za obična trgovca za kakva se izdavao.
- Dođi onda malo bliže da te vidim! - reče mu čovjek.
Mihail Strogov se sjeti da nadasve treba biti na oprezu, pa instinktivno
ustukne.
- Što ćeš me gledati! - reče.
I on se hladnokrvno udalji na desetak koraka od svoga sugovornika.
Promatrajući ga pozorno, učini mu se da ima posla s nekakvim Ciganinom kakvih
ima na svim sajmovima i s kakvima nije ugodno stupiti u dodir, ni tjelesni ni
duševni. Zatim, pošto se još bolje zagledao u mrak koji se sve više hvatao, opazi
nedaleko od kolibe velika kola, uobičajeni dom na kotačima tih Cigana kojih ima
sva sila u Rusiji, posvuda gdje se može zaraditi koja kopjejka.
Međutim, Ciganin je pošao dva-tri koraka prema njemu i spremao se da ga
otvorenije pozove na red kad se otvoriše vrata kolibe. Neka žena koja se jedva
vidjela u mraku hitro iziđe i reče na prilično grubom narječju, u kojem Mihail
Strogov prepozna mješavinu mongolskoga i sibirskog:
- Opet neka uhoda! Ostavi ga na miru i hodi večerati! "Papluka"
{3}
 je gotova.
Mihail Strogov se i nehotice osmjehne nazivu kojim ga počastiše, njega koji je
najviše zazirao od uhoda.
A Ciganin odgovori na istom jeziku, iako mu se naglasak veoma razlikovao od
ženina, otprilike ovim riječima:
- Imaš pravo, Sangaro! Uostalom, sutra putujemo!
- Sutra? - ponovi žena upol glasa i pomalo začuđeno.
- Tako je, Sangaro - potvrdi Ciganin - sutra, i to nas sam Baćuška šalje... tamo
kamo smo i htjeli.
Tada se čovjek i žena vratiše u kuću i brižljivo zatvoriše vrata za sobom.
"Lijepo!" reče u sebi Mihail Strogov. "Ako je tim Ciganima stalo da ih ne
razumijem, neka drugi put preda mnom govore nekim drugim jezikom!"
Budući da je bio Sibirac pa je proveo djetinjstvo u stepi, Mihail Strogov je,
kao što smo rekli, razumio gotovo sva narječja koja se govore od Tatarske do
Sjevernog ledenog mora. Što se tiče pravog značenja riječi koje su razmijenili
Ciganin i njegova družica, nije više ni mislio na to. Zašto bi ga to uopće zanimalo?Kako je vrijeme već bilo poodmaklo, nakani se vratiti u svratište i otpočinuti.
Išao je uz Volgu čija se voda gubila u tamnoj masi nebrojenih brodova. Tada po
položaju rijeke prepozna mjesto gdje je netom bio. Ona gomila kola i koliba bili su
baš na onom trgu na kojem se svake godine održava glavni sajam u Nižnjem
Novgorodu - čime se moglo objasniti zašto su se na tom mjestu okupili lakrdijaši i
Cigani što su došli sa svih strana svijeta.
Sat kasnije Mihail Strogov je spavao ponešto nemirnim snom na jednoj od
onih ruskih postelja koje se strancima čine veoma tvrde. Sutradan, 17. srpnja,
probudio se kad je već bio uvelike dan.
Pet sati koliko je još morao provesti u Nižnjem Novgorodu činili su mu se kao
vječnost. Što je drugo mogao raditi, da mu prođe prijepodne, nego lunjati, kao i
sinoć, gradskim ulicama? Kad bude doručkovao, spremio torbu i ovjerio
podorožnaju na policiji, preostat će mu još samo da otputuje. Ali kako nije nipošto
bio čovjek koji se diže poslije sunca, ustane iz postelje, obuče se, brižljivo spremi
pismo s carskim grbom u džep u podstavi odijela, preko kojega pritegne pojas;
zatim zatvori torbu i uprti je na leđa. Kako se više nije kanio vratiti u 
Grad
Carigrad
, jer je računao da će doručkovati negdje na obali Volge, blizu pristaništa,
podmirio je svoj račun i otišao iz svratišta.
Mihail Strogov se, iz pukog opreza, zaputi najprije u brodsku agenciju i tu se
uvjeri da će 
Kavkaz
 zaista otploviti u određeno vrijeme. Tada mu prvi put pade na
um da i mlada Letonka mora putovati preko Perma, pa je veoma vjerojatno da će se
i ona ukrcati na brod 
Kavkaz
 te da će putovati zajedno.
Gornji grad, sa svojim kremljem koji nalikuje na moskovski i kojem je opseg
dvije vrste, bio je tada veoma opustio. Čak ni gubernator nije više boravio u njemu.
Ali, koliko je gornji grad bio mrtav, toliko je donji bio živ!
Pošto je prešao na drugu stranu Volge, preko pontonskog mosta koji su čuvali
kozaci na konjima, Mihail Strogov se nađe na onom istom mjestu gdje je sinoć bio
nabasao na cigansku čergu. Sajam u Nižnjem Novgorodu, s kojim se ne može
mjeriti čak ni Leipziški, održava se malo izvan grada. Na širokoj poljani s onu
stranu Volge dizala se gubernatorova privremena palača, u kojoj je taj visoki
dužnosnik bio dužan boraviti za sve vrijeme sajma, jer je sajam iziskivao
neprekidan nadzor zbog kojekakvog svijeta koji se tu okupljao.
Ta je poljana bila pokrivena drvenim kućama koje su bile simetrično
razmještene, tako da je između njih bilo prilično širokih prolaza kojima su se ljudi
mogli lako kretati. Svaka skupina tih kuća, različitih veličina i oblika, tvorila je
posebnu četvrt namijenjenu određenoj vrsti trgovine. Bilo je tu četvrti za željezo,
za krzno, za vunu, za drva, za tkanine, za sušenu ribu i tako dalje. Neke su kuće čak
bile sagrađene od fantastične građe, jedne od paketa čaja, druge od komada suhogmesa, to jest od uzoraka robe koju su ti trgovci krčmili. Čudnovate li reklame,
pomalo američke!
Kako je sunce već bilo odskočilo jer je toga jutra bilo izišlo prije četiri sata, na
tim ulicama, po tim prolazima, bila je već velika gužva. Rusi, Sibirci, Nijemci,
Kozaci, Turkmeni, Perzijanci, Gruzijci, Grci, Turci, Indijci, Kinezi, neobična
mješavina Europljana i Azijaca, razgovarali su, prepirali se, tumačili i trgovali.
Činilo se da je tu na okupu sve što se prodaje i kupuje. Nosači, konji, deve,
magarci, brodovi, kola, sve što može poslužiti prijevozu robe bilo se skupilo na
ovom sajmištu. Krzno, drago kamenje, svila, indijski kašmir, turski ćilimi,
kavkasko oružje, tkanine iz Smirne i Ispahana, tifliski oklopi, ruski čaj, europski
brončani kipovi, švicarski satovi, lionska baršunska i svilena roba, engleske
pamučne tkanine, dijelovi kola, voće, povrće, uralske rude, malahit, lazurni kamen,
začini, mirisi, ljekovito bilje, drva, katran, užad, rogovi, bundeve, lubenice i tako
dalje, svi proizvodi Indije, Kine, Perzije, s Kaspijskog i Crnog mora, iz Amerike i
Europe, sve to bijaše sakupljeno na ovoj točki zemaljske kugle.
Kako su mještani nižih staleža bili veoma živahni, a stranci nisu u tome
mnogo zaostajali za njima, bilo je tu gibanja, uzrujavanja, graje i vreve kakve se ne
mogu zamisliti. Bilo je tu trgovaca iz Središnje Azije kojima je trebalo godinu dana
da prijeđu sve one dugačke ravnice sa svojom robom i koji će tek za godinu dana
ponovo ugledati svoje trgovine i tezge. Uostalom, taj je sajam u Nižnjem
Novgorodu toliko značajan da vrijednost prodane robe na njemu nije nikad manja
od sto milijuna rubalja.
Zatim, na trgovima, između četvrti toga grada podignutog na brzu ruku, bilo je
mnoštvo svakojakih zabavljača: komedijaša i akrobata koji su zaglušivali ljude
bukom svojih orkestara i drekom pri izvođenju svojih vještina; čergara koji su sišli
s planina i gatali dangubama koji su se neprestance smjenjivali; Cingara ili Cigana
- kako Rusi nazivaju potomke starih Kopta - koji su pjevali svoje najprivlačnije
pjesme i plesali svoje najosebujnije plesove; glumaca sajamskih kazališta koja su
prikazivala Shakespeareove drame prilagođene ukusu gledalaca koji su hrpimice
dolazili. Zatim, medvjedari su vodili po dugačkim ulicama svoje četveronožne
ekvilibriste, menažerije su odjekivale od promukle rike zvijeri koje su krotitelji
dražili bodljikavim bičevima i užarenim šipkama; naposljetku, usred prostranog
glavnog trga, zbor "lađara s Volge" koji su sjedili na zemlji kao na palubama svojih
lađa, okruženi četverostrukim krugom oduševljenih amatera, tobože je veslao pod
ravnanjem šefa orkestra, pravog kormilara ovoga zamišljenog broda!
Čudna li i zgodna običaja! Iznad cijele te svjetine mnoštvo je ptica izlijetalo iz
krletki u kojima su ih ljudi bili donijeli. Prema uvriježenom običaju na sajmu u
Nižnjem Novgorodu, za nekoliko kopjejaka koje su dobre duše milostivo davale,tamničari su otvarali vratašca svojim zatočenicima i na stotine je ptica odlijetalo na
slobodu cvrkućući radosno. Takva je bila ta poljana i takva je trebala ostati šest
tjedana koliko obično traje čuveni sajam u Nižnjem Novgorodu. Zatim, nakon toga
bučnog razdoblja, ta bi silna vreva prestala kao nekom čarolijom, gornji grad bi
ponovo poprimio svoj službeni značaj, donji grad bi ponovo zapao u svoju običnu
učmalost, a od cijeloga toga skupa trgovaca iz svih zemalja Europe i središnje
Azije ne bi više bilo nijednog prodavača koji bi još imao što prodati, i nijednog
kupca koji bi još imao što kupiti.
Vrijedno je ovdje spomenuti da su, bar ovaj put, na velikom sajmu u Nižnjem
Novgorodu Francusku i Englesku zastupala dva najbolja proizvoda suvremene
civilizacije, gospoda Harry Blount i Alcide Jolivet.
Ta su dva novinara zaista došla ovamo u potrazi za dojmovima, na dobro
svojih čitalaca, i nastojali što bolje iskoristiti ono nekoliko sati koje su morali
izgubiti, jer su se i oni spremali ukrcati na 
Kavkaz
.
Sreli su se na samu sajmištu i nisu se mnogo začudili, jer ih je isti nagon
morao dovesti na isti trag; ali ovaj put nisu razgovarali već su se samo prilično
hladno pozdravili.
Činilo se, uostalom, da Alcide Jolivet, koji je po naravi bio optimist, smatra da
je sve u redu, a kako je, srećom, našao i dobru večeru i prenoćište, unio je u svoju
bilježnicu nekoliko veoma poštenih napomena o gradu Nižnjem Novgorodu.
Harry Blount je, naprotiv, najprije uzalud tražio večeru, a onda je morao
spavati pod vedrim nebom. On je, dakle, sve promatrao s posve drugog stajališta i
spremao se napisati porazan članak o gradu u kojem gostioničari ne primaju
putnike, koji ne traže ništa drugo nego da ih ogule "u punom smislu te riječi".
Mihail Strogov, s jednom rukom u džepu a u drugoj držeći lulu s dugačkim
kamišem od trešnjevine, doimao se kao najravnodušniji i najstrpljiviji čovjek na
svijetu. Međutim, po određenom grčenju mišića oko obrva dobar bi promatrač lako
zapazio da je kao na iglama. Već oko dva sata tumarao je gradskim ulicama i
neprestance se vraćao na sajmište. Prolazeći između skupina ljudi, primijetio je da
su svi trgovci iz susjednih azijskih zemalja uistinu uznemireni. Zbog toga su
poslovi, očito, trpjeli. Što su lakrdijaši, pelivani i ekvilibristi dizali silnu dreku
ispred svojih šatri, to je bilo razumljivo, jer ti jadnici nisu imali što izgubiti ni u
kakvim trgovačkim pothvatima, ali su se veletrgovci skanjivali sklapati pogodbe s
trgovcima iz Središnje Azije koja je bila pogođena tatarskom najezdom.
Još se nešto moglo zapaziti. U Rusiji se posvuda može vidjeti vojna odora.
Vojnici se rado miješaju s narodom, a baš u Nižnjem Novgorodu, u doba sajma,
policajcima obično pomažu brojni kozaci koji, s kopljem na ramenu, održavaju red
u toj svjetini od tristo tisuća stranaca.Međutim, toga dana nije na sajmu bilo vojnika, ni kozaka, ni bilo kojih drugih.
Zacijelo su svi bili u svojim vojarnama, spremni da svaki čas krenu.
Ali, ako nije bilo vojnika, bilo je časnika. Od sinoć su pobočnici izlazili iz
general-gubernatorove palače i letjeli na sve strane. Bilo je nastalo neuobičajeno
kretanje koje se moglo protumačiti samo ozbiljnošću događaja. Sve je više
glasonoša hitalo po pokrajinskim cestama, bilo prema Vladimiru bilo prema Uralu.
Neprestance su se izmjenjivale brzojavne poruke s Moskvom i Peterburgom. Stanje
u Nižnjem Novgorodu, koji nije daleko od sibirske granice, očito je zahtijevalo
ozbiljne mjere opreza. Nitko nije mogao zaboraviti da su u 14. stoljeću grad dva
puta bili zauzeli preci ovih Tatara, koje je slavohlepni Feofar-kan poveo kroz
kirgiske stepe.
Dostojanstvenik koji nije imao manje posla nego general-gubernator bio je
upravitelj policije. Njegovi službenici i on, kojima je bila dužnost održavati red,
primati žalbe i paziti da se izvršavaju odredbe, nisu sjedili skrštenih ruku.
Neprestano su ih opsjedali i stanovnici grada i stranci, Europljani i Azijci.
Mihail Strogov bio je baš na glavnom trgu kad se pronio glas da je glasonoša
donio poziv upravitelju policije da dođe u general-gubernatorovu palaču. Govorilo
se da je razlog tome važna poruka koja je stigla iz Moskve.
Upravitelj policije uputio se bio, dakle, u gubernatorovu palaču i odmah se,
kao da su svi nešto slutili, pročulo da će se, mimo svih predviđanja i običaja,
poduzeti neka ozbiljna mjera.
Mihail Strogov je slušao sve što se priča, u namjeri da se okoristi time ako mu
se ukaže prilika.
- Zatvorit će sajam! - uzviknuo je jedan.
- Pukovnija u Nižnjem Novgorodu dobila je naredbu za pokret! -dobacio je
neki drugi.
- Kažu da Tatari ugrožavaju Tomsk!
- Eno upravitelja policije! - povikaše sa svih strana.
Iznenada se diže silna graja koja se malo-pomalo stiša, a zatim nastade tajac.
Svi su naslućivali neko važno priopćenje vlasti.
Upravitelj policije, pred kojim su išli policajci, upravo je bio izišao iz general-
gubernatorove palače. Pratio ga je odred kozaka koji su mu krčili put žestokim
udarcima koje je svjetina strpljivo podnosila.
Upravitelj policije stigao je nasred glavnog trga i svatko je mogao vidjeti kako
drži u ruci neku brzojavku.
Zatim glasno pročita ovaj proglas:
 NAREDBA GUBERNATORA NIŽNJEG NOVGORODA
 
1) Zabranjuje se svim ruskim podanicima da napuste, iz bilo kojih razloga,
ovu pokrajinu.
2) Naređuje se svim strancima azijskog porijekla da napuste ovu pokrajinu u
roku od dvadeset i četiri sata. 
VI
BRAT I SESTRA
 
Prilike su potpuno opravdavale te mjere koje bijahu pogubne za osobne
probitke.
"Zabranjuje se svim ruskim podanicima da napuste ovu pokrajinu." Ako je
Ivan Ogarjov još bio u toj pokrajini, to je značilo spriječiti ga, ili mu bar znatno
otežati, da se pridruži Feofar-kanu i tako oduzeti tatarskom vođi opasnog
doglavnika.
"Naređuje se svim strancima azijskog porijekla da napuste ovu pokrajinu u
roku od dvadeset četiri sata" - značilo je ukloniti sve one trgovce koji su došli iz
Središnje Azije, kao i družine različitih čergara i Cigana koji su manje-više srodni
tatarskom ili mongolskom pučanstvu, a koji su se tu bili okupili radi sajma. Koliko
glava, toliko uhoda, i prilike su svakako zahtijevale da se oni protjeraju.
Ali lako se može razumjeti da su te dvije naredbe djelovale kao grom na grad
Nižnji Novgorod, protiv kojeg su bile najviše uperene i koji su najviše pogodile.
I tako ruski podanici, koje su poslovi zvali izvan sibirskih granica, nisu mogli,
bar zasad, napustiti tu pokrajinu. Smisao prvoga člana naredbe bio je jasan. Tu nije
moglo biti nikakve iznimke. Svi osobni probici morali su ustupiti mjesto općem
dobru.
Što se tiče drugog člana naredbe koji je sadržavao zapovijed o protjerivanju, ni
tu nije moglo biti pogovora. On se odnosio samo na strance azijskog podrijetla koji
su, međutim, morali samo spremiti svoju robu i vratiti se odakle su i došli. A što se
tiče svih onih lakrdijaša, kojih je bilo sva sila i koji su imali prevaliti gotovo tisuću
vrsta do najbliže granice, njima je tek prijetila grdna nevolja.
Stoga se odmah razleglo gunđanje i roptanje protiv te neuobičajene mjere,
očajna vriska koju su kozaci i policajci svojom prisutnošću začas prekinuli.
Gotovo u isti čas poče ono što bi se moglo nazvati seobom s te goleme
poljane. Saviše platna razapeta ispred šatri; rastaviše sajamska kazališta na
komade; prestadoše ples i pjesma; utihnuše predstave; pogasiše vatre; ekvilibristi
skinuše svoje žice; stare sipljive konje koji su vukli te domove na kotačima
izvedoše iz staja i upregnuše. Policajci i vojnici, s bičevima ili šibama u rukama,
požurivahu one koji su zaostali, nimalo se ne libeći rušiti šatore još prije nego što
bi jadni čergari izišli iz njih. Vidjelo se da će trg u Nižnjem Novgorodu, pod
utjecajem tih mjera, potpuno opustjeti prije večeri i da će vrevu velikoga sajma
zamijeniti mrtva tišina.A treba reći još i ovo - jer je to neminovno otežavalo te mjere - da svi ti
nomadi, koje je proglas o izgonu neposredno pogodio, nisu smjeli krenuti u sibirske
stepe, nego su morali pohitati na jug do Kaspijskog mora, bilo u Perziju, bilo u
Tursku, bilo u ravnice Turkestana. Straže na Uralu i u planinama, koje su u neku
ruku produžetak te rijeke na ruskoj granici, ne bi ih pustile da prođu. Morali su,
dakle, prevaliti oko tisuću vrsta prije nego što stupe na slobodno tlo.
Dok je upravitelj policije čitao naredbu, Mihailu Strogovu se iznenada i
nehotice nametnula jedna usporedba.
"Čudne li podudarnosti", pomisli, "između ove naredbe kojom se protjeruju
stranci azijskog porijekla i riječi koje je sinoć izgovorilo ono dvoje Cigana. 'Sam
nas Baćuška šalje tamo kamo smo htjeli!' rekao je onaj starac. A Baćuška je car!
Drukčije ga i ne zovu u narodu! Kako su ti čergari mogli predvidjeti kakve će se
mjere poduzeti protiv njih, kako su to mogli unaprijed znati, i kamo to žele otići?
Eto sumnjivih ljudi, kojima će, međutim, kako mi se čini, gubernatorova naredba
više koristiti nego štetiti!"
Ali je ovu pomisao, koja je zacijelo bila sasvim točna, odmah nadomjestila
jedna druga koja je morala odagnati sve druge misli iz glave Mihaila Strogova. On
smetne s uma Cigane, njihove sumnjive razgovore i čudnovatu podudarnost s
objavljenom naredbom... Odjednom se sjeti mlade Letonke.
- Sirota mala! - ote mu se uzvik. - Sad više neće moći prijeći granicu!
I zaista, djevojka je bila iz Rige, bila je Letonka i, prema tome, Ruskinja, pa
nije više mogla napustiti ruski teritorij! Ona propusnica koju su joj izdali prije ovih
novih mjera nije više, očito, vrijedila. Svi putovi koji vode u Sibir bili su joj
nemilosrdno zatvoreni i, ma što je vuklo u Irkutsk, nije se više smjela tamo uputiti.
Ta misao živo zaokupi Mihaila Strogova. On je pomišljao, najprije
neodređeno, da će moći pomoći toj hrabroj djevojci a da to ne bude nauštrb njegovu
važnu zadatku, i ta mu je pomisao godila. Poznajući opasnosti kojima će on sam
morati pogledati u oči, on onako odrješit i krepak čovjek, u kraju u kojem su mu
putovi ipak poznati, morao je uvidjeti da će te opasnosti biti kudikamo strašnije za
jednu djevojku. Budući da putuje u Irkutsk, ona će morati ići istim putem kao i on i
proći kroz horde osvajača, kao što će i on pokušati. Osim toga, ako ona ima, što je
vrlo vjerojatno, samo onoliko sredstava za put koliko je potrebno za obične prilike,
kako će putovati u uvjetima koji će, zbog svega što se dogodilo, biti ne samo opasni
nego će iziskivati i mnogo novca?
"Pa, dobro", pomisli, "kad ona putuje preko Perma, gotovo je nemoguće da je
ne sretnem. Moći ću, dakle, paziti na nju a da to ona i ne primijeti, a kako se po
svemu čini da se žuri u Irkutsk koliko i ja, neću zbog nje izgubiti ništa na
vremenu."Ali jedna se misao nadovezuje na drugu. Mihail Strogov je do sada mislio
samo kako da učini neko dobro djelo, neku uslugu. Tada mu se u glavi zarodi nova
misao, pa mu se sve skupa ukaza u novu obliku.
"Zapravo bi ona mogla biti potrebnija meni nego ja njoj", pomisli. "Njena mi
prisutnost može koristiti i poslužiti da otklonim svaku sumnju od sebe. Mnogo je
lakše pomisliti da je carev glasnik čovjek koji sam hita stepom. Ako me pak ova
djevojka bude pratila, svi će me prije smatrati za Nikolaja Korpanova iz moje
podorožnaje. Treba me, dakle, ona pratiti! Treba je, dakle, svakako pronaći! Neće
biti da je od sinoć mogla nabaviti neka kola i otputovati iz Nižnjeg Novgoroda.
Potražimo je i neka mi Bog bude na pomoći!"
Mihail Strogov ode s velikog trga u Nižnjem Novgorodu, gdje je metež,
izazvan izvršavanjem propisanih mjera, dosegao u tom trenutku vrhunac. Prigovori
protjeranih stranaca, vika policajaca i kozaka koji su ih zlostavljali, sve je to činilo
neopisiv metež. Tu nije mogla biti djevojka koju on traži.
Bilo je devet sati. Parobrod je polazio tek u podne. Mihail Strogov je, dakle,
imao oko dva sata vremena da pronađe onu s kojom je želio putovati.
Ponovo je prešao Volgu i obišao četvrti na drugoj obali gdje je bilo mnogo
manje svijeta. Pretražio je, može se reći, ulicu po ulicu, i gornji i donji grad. Ulazio
je u crkve, prirodno utočište svih onih koji plaču i koji pate. Nigdje nije sreo mladu
Letonku.
"Pa ipak", ponavljao je u sebi, "nije još mogla otputovati iz Nižnjeg
Novgoroda. Tražimo je i dalje!"
Tako je lutao dva sata. Neprekidno je hodao, nije osjećao umor, pokoravao se
nekom neodoljivom nagonu koji mu više nije dopuštao da razmišlja. Ali sve je bilo
uzalud. Tada mu pade na um da djevojka možda i ne zna za naredbu - međutim, to
je bilo nevjerojatno, jer su takav glas koji je odjeknuo kao grom iz vedra neba
morali svi čuti. Nju su, očito, zanimale i najbeznačajnije vijesti iz Sibira, pa kako
onda ne bi znala kakve su mjere poduzele vlasti, mjere koje nju neposredno
pogađaju?
Uostalom, ako i ne zna za njih, onda će doći za koji sat na pristanište, a tu će
joj neki bezdušni policajac grubo prepriječiti put! On je mora pošto-poto prije toga
naći da ne bi doživjela taj neuspjeh.
Ali njegovo je traganje bilo uzaludno i on je ubrzo izgubio svaku nadu da će je
naći.
Bilo je već jedanaest sati. Premda bi to u svakoj drugoj prilici bilo nepotrebno,
Mihail Strogov naumi pokazati svoju podorožnaju policijskoj upravi. Naredba se,
očito, nije odnosila na njega, jer je taj slučaj bio predviđen, ali se htio uvjeriti da ga
ništa neće spriječiti da otputuje iz grada.Morao se, dakle, opet vratiti na drugu obalu Volge, u četvrt u kojoj je bila
policijska uprava.
Tu je bila velika tiska, jer su stranci, iako im je bilo naloženo da napuste
pokrajinu, morali ispuniti stanovite formalnosti prije odlaska. Da nije bilo te mjere
opreza, mogao bi se neki Rus, koji je više ili manje upleten u tatarski pokret,
prerušiti i prijeći granicu - što su vlasti željele spriječiti. Bili su protjerani, ali su
još k tome morali imati dopuštenje da odu.
I tako su lakrdijaši, čergari, Cigani, izmiješani s trgovcima iz Perzije, Turske,
Indije, Turkestana i Kine, bili zakrčili dvorište i policijske urede.
Svatko se žurio jer je znao da će to mnoštvo izgnanih ljudi tražiti na sve strane
prijevozna sredstva, a oni koji budu zakasnili, izvrgnut će se velikoj opasnosti da ne
budu u stanju napustiti grad u predviđenom roku, i da budu izloženi grubim
postupcima gubernatorovih policajaca.
Zahvaljujući svojim snažnim laktovima, Mihail Strogov se uspio probiti kroz
dvorište. Ali ući u ured i doći do šaltera - bilo je mnogo teže. Međutim, jedna riječ
koju je šapnuo na uho jednom službeniku, i nekoliko rubalja koje mu je uzgred dao,
bili su dovoljni da mu prokrče put.
Pošto ga je uveo u čekaonicu, policajac ode da ga najavi nekom višem
službeniku. Uskoro će, dakle, Mihail Strogov svršiti posao s policijom pa će moći
krenuti kuda god želi.
Čekajući, pogleda oko sebe. I koga ugleda?
Tu, na klupi, bila je više opružena nego što je sjedila jedna djevojka, shrvana
nijemim očajem, kojoj se lice jedva vidjelo, samo joj se profil ocrtavao na pozadini
zida.
Mihail Strogov nije se prevario. Prepoznao je mladu Letonku.
Ne znajući za gubernatorovu naredbu, ona je došla u policijsku upravu da
ovjeri svoju propusnicu!... I odbili su je! Ona je svakako imala dopuštenje da putuje
u Irkutsk, ali je naredba bila izričita i poništavala je sva ranija dopuštenja, tako da
joj je put u Sibir bio zatvoren.
Neobično sretan što ju je napokon pronašao, Mihail Strogov priđe djevojci.
Ona ga gledaše časak, a kad prepozna svoga suputnika, lice joj se u hipu ozari.
Nesvjesno ustade i, kao brodolomac koji se hvata za olupinu, htjede ga zamoliti za
pomoć...
U tom času policajac dodirne rame Mihailu Strogovu.
- Čeka vas upravitelj policije - reče mu.
- Dobro - odvrati Mihail Strogov.
I ne rekavši ni riječi onoj koju je od sinoć onoliko tražio, ne umirivši jenijednom gestom koja bi ih oboje mogla odati, on pođe za policajcem kroz zbijene
skupine ljudi. Gledajući kako odlazi jedini čovjek koji bi joj mogao pomoći, mlada
se Letonka ponovo skljoka na klupu.
Nisu prošle ni tri minute kad se Mihail Strogov ponovo pojavi u čekaonici u
pratnji policajca. U ruci je držao svojupodorožnaju koja mu je otvarala put u Sibir.
Tada pristupi mladoj Letonki, pruži joj ruku i reče:
- Sestro...
Ona shvati! Ustade kao da joj neko iznenadno nadahnuće nije dalo da se
koleba!
- Sestro - ponovi Mihail Strogov - možemo nastaviti put u Irkutsk. Ideš li?
- Evo me, brate - odgovori djevojka prihvaćajući ruku Mihaila Strogova.
I oni iziđoše iz policijske zgrade.VII
NIZ VOLGU
 
Nešto prije dvanaest sati parobrodsko je zvono privuklo na pristanište mnoštvo
svijeta, jer su tu bili i oni koji su odlazili i oni koji su samo željeli otići. Kotlovi
Kavkaza
 bili su pod punom parom. Iz dimnjaka je izlazio samo rijedak dim, a iz
cijevi za ispuštanje pare i ispod poklopca ventila izbijala je bijela para.
Razumije se samo po sebi da je policija nadzirala odlazak Kavkaza i da je bila
neumoljiva prema putnicima koji nisu imali prava otputovati.
Brojni su kozaci hodali gore-dolje po keju, spremni da priskoče u pomoć
policajcima, ali njihova pomoć nije bila potrebna jer se sve obavljalo bez ikakva
otpora. U određeni sat odjeknulo je po posljednji put zvono, odriješili su priveze,
snažni parobrodski kotači udarili su po vodi svojim člankovitim lopatama i 
Kavkaz
je brzo zaplovio između dva grada što tvore Nižnji Novgorod.
Mihail Strogov i mlada Letonka bili su se ukrcali na 
Kavkaz
. Ukrcali su se bez
ikakvih poteškoća. Znamo da je podorožnaja glasila na ime Nikolaja Korpanova i
da je davala pravo tom trgovcu da putuje u Sibir s pratnjom. I tako su, dakle, brat i
sestra putovali pod zaštitom carske policije.
Obadvoje su sjedili otraga i gledali kako se gubi u daljini grad u koji je
gubernatorova naredba bila unijela toliko nemira.
Mihail Strogov nije ništa govorio djevojci niti ju je što pitao. Čekao je da ona
sama progovori ako bude htjela. Ona je pak željela da što prije ode iz tog grada u
kojem bi bila ostala zatočena da se nije zauzeo za nju ovaj Bogom poslani zaštitnik.
Nije ništa govorila, ali mu je njen pogled zahvaljivao u njeno ime.
Volga, Ra drevnih naroda, smatra se najznačajnijom rijekom u Europi i duga
je najmanje četiri tisuće vrsta (4.300 kilometara). Njena je voda prilično nezdrava u
gornjem toku, ali je kod Nižnjeg Novgoroda popravlja njena brza pritoka Oka što
pritječe iz središnjih pokrajina Rusije.
Prilično je dobra ona usporedba svih ruskih kanala i rijeka s gorostasnim
drvetom čije se grane šire po svim dijelovima carevine. Volga je deblo toga drveta,
a korijenje mu je sedamdeset ušća što se granaju na obalama Kaspijskog mora.
Plovna je od Rževa, grada u Tverskoj guberniji, dakle najvećim svojim dijelom.
Brodovi parobrodarskog društva koji plove između Perma i Nižnjeg
Novgoroda prelaze prilično brzo onih tristo pedeset vrsta (373 kilometra) kojidijele Nižnji Novgorod od Kazanja. Doduše, parobrodi tu plove niz Volgu koja
svojom strujom dodaje oko dvije milje njihovoj vlastitoj brzini. Ali, kad stignu do
ušća Kame, nešto niže od Kazanja, moraju napustiti Volgu i ploviti uz Kamu sve do
Perma. Kad se, dakle, sve to uzme u obzir, 
Kavkaz
, uza svu jačinu stroja, nije
mogao ploviti brže od šesnaest vrsta na sat. Uračuna li se tu još jedan sat
zadržavanja u Kazanju, putovanje od Nižnjeg Novgoroda do Perma moralo je,
dakle, trajati otprilike oko šezdeset do šezdeset i dva sata.
Parobrod je inače bio veoma lijepo uređen, a putnici su bili podijeljeni u tri
razreda, prema svom društvenom položaju ili imovnom stanju. Mihail Strogov se
bio pobrinuo da unajmi dvije kabine prvoga razreda tako da se njegova mlada
suputnica mogla povući u svoju kabinu kad god je željela biti sama.
Kavkaz
 bijaše krcat putnicima svih kategorija. Stanovit broj azijskih trgovaca
smatrao je da je najbolje da odmah otputuju iz Nižnjeg Novgoroda. U prvom
razredu mogli su se vidjeti Armenci u dugačkim kaputima i kapama nalik na mitru,
Židovi koji su se mogli prepoznati po čunjastim kapama, bogati Kinezi u svojim
tradicionalnim odijelima, veoma širokim, plavim, ljubičastim ili crnim haljinama
otvorenim sprijeda i straga, a preko toga još jednim haljinama sa širokim rukavima,
koje po kroju podsjećaju na papinske haljine, Turci koji su još nosili turbane,
Indijci sa četvrtastim kapama i običnim konopcima umjesto pojasa, od kojih neki,
koje nazivaju Šikarpure, drže svu trgovinu Središnje Azije u svojim rukama, i
naposljetku Tatari u čizmama ukrašenim šarenim trakama i s vezovima na prsima.
Svi su ti trgovci morali strpati na dno broda ili na palubu svoju brojnu prtljagu čiji
će ih prijevoz skupo stajati, jer su, prema propisu, imali pravo samo na deset
kilograma prtljage po osobi.
Na pramcu 
Kavkaza
 bilo je više putnika, ne samo stranaca nego i Rusa kojima
naredba nije branila da se vrate u ostale gradove pokrajine.
Bilo je tu mužika, sa šubarama ili kapama na glavi, u sitno kariranim
košuljama ispod širokih kožuha, i seljaka s Volge u plavim hlačama uvučenim u
čizme, u ružičastim pamučnim košuljama pritegnutim užetima, s plosnatim
šepkama ili pustenim kapama na glavi. Nekoliko žena u pamučnim haljinama sa
cvjetićima nosilo je pregače živih boja i rupce s crvenim šarama. To su bili mahom
putnici trećega razreda koje, na svu sreću, nije zabrinjavao dugi put kući što bijaše
pred njima. Ovaj je dio palube bio, sve u svemu, silno zakrčen. I zato se putnici s
krme nisu ni usuđivali zalaziti među te šarolike skupine ljudi kojima je mjesto bilo
ispred kotača.
Kavkaz
 je, međutim, plovio Volgom svom brzinom svojih lopatica. Susretao je
brojne brodove koje su tegljači vukli uz rijeku, a koji su prevozili svakojaku robu u
Nižnji Novgorod. Zatim su prolazile splavi s drvima, dugačke kao one beskrajnepovorke sargasa u Atlantiku, i pretovarene teglenice koje su bile u vodi sve do
razme. Sad je sve to bilo nepotrebno jer je sajam u samu početku bio iznenada
raspušten.
Valovi što ih je stvarao brod zapljuskivali su obale Volge, iznad kojih su
letjela jata divljih pataka zaglušno pačući. Malo dalje, na suhim ravnicama
omeđenim johama, vrbama i jasikama, bilo je raštrkano nekoliko zagasitocrvenih
krava, stada ovaca smeđeg runa i mnoštvo manjih krda crnih i bijelih svinja i
prasadi. Nekoliko njiva, zasijanih bijednom heljdom i raži, protezalo se sve do
napol obrađenih brežuljaka na obzoru, koji nisu, sve u svemu, bili bogzna kakav
prizor. U tom jednoličnom krajoliku crtačeva olovka koja bi tražila kakvo slikovito
mjesto ne bi našla ništa vrijedno da nariše.
Dva sata nakon polaska Kavkaza mlada se Letonka okrene Mihailu Strogovu i
reče:
- Ti putuješ u Irkutsk, brate?
- Putujem, sestro - odgovori mladić. - Oboje idemo istim putem. Prema tome,
kud god ja prođem, proći ćeš i ti.
- Sutra ću ti, brate, kazati zašto sam napustila obale Baltika i krenula na drugu
stranu Urala.
- Ništa te ja ne pitam, sestro.
- Sve ću ti kazati - reče djevojka, kojoj se usne razvukoše u turoban osmijeh. -
Sestra ne smije ništa kriti od brata. Ali, danas ne bih mogla!... Umor i očaj su me
skršili!
- Hoćeš li se odmoriti u svojoj kabini? - upita je Mihail Strogov.
- Hoću... hoću... A sutra...
- Hajde, onda...
Skanjivao se da dovrši tu rečenicu, kao da ju je htio završiti imenom svoje
suputnice koje još nije znao.
- Nadja - reče ona pružajući mu ruku.
- Hajde, Nadja, i nemoj se ustručavati zatražiti što god ti treba od svoga brata
Nikolaja Korpanova.
I on odvede djevojku u kabinu koju je bio unajmio za nju iznad salona na
pramcu.
Mihail Strogov vrati se na palubu i, željan novosti koje bi mogle promijeniti
smjer njegova puta, umiješa se među putnike i slušaše, ali ne sudjelovaše u
razgovorima. Uostalom, da su ga slučajno što upitali i da je morao odgovoriti,
predstavio bi se kao trgovac Nikolaj Korpanov koji se vraća 
Kavkazom
 do granice,jer nije želio da tko nasluti kako ima posebnu dozvolu da putuje u Sibir.
Stranci na brodu nisu, očito, znali ni o čemu drugom razgovarati nego o
tekućima događajima, o naredbi i njenim posljedicama. Ti jadnici, koji tek što su se
bili odmorili od napornog putovanja kroz Središnju Aziju a već su se morali
vraćati, nisu glasno izražavali svoju srdžbu i očaj samo zato što se nisu usuđivali.
Obuzdavao ih je strah izmiješan s poštovanjem. Možda su se na 
Kavkaz
 potajno
ukrcali policijski agenti koji su zaduženi da motre na putnike, pa je bilo pametnije
držati jezik za zubima, jer je ipak bolje biti istjeran nego zatočen u nekoj tvrđavi.
Stoga su ljudi u tim skupinama šutjeli ili razgovarali toliko oprezno da čovjek nije
mogao iz njihova razgovora izvući nikakav vrijedan podatak.
Ali, premda Mihail Strogov nije tu mogao ništa doznati, premda su se usta
više puta zatvorila čim bi se on približio - jer ga nisu poznavali -uskoro mu je do
ušiju dopro glas nekog bučnog čovjeka koji nije mnogo mario hoće li ga tko čuti ili
neće.
Taj je čovjek veselo govorio ruski, ali sa stranim naglaskom, a njegov
subesjednik, koji je bio suzdržljiviji od njega, odgovarao mu je na istom jeziku koji
ni njemu nije bio materinski.
- Gle, gle - govorio je onaj prvi - i vi ste na ovom brodu, dragi kolega, vi koga
sam vidio na carskoj proslavi u Moskvi i načas ugledao u Nižnjem Novgorodu?
- Ja glavom - odgovori hladno onaj drugi.
- E, bogami, da vam pravo kažem, nisam se nadao da ćete me ovako, u stopu,
slijediti.
- Ja vas ne slijedim, gospodine, nego idem pred vama!
- Preda mnom! Preda mnom! Recimo da idemo jedan uz drugoga istim
korakom, kao dva vojnika na paradi, i hajde da se dogovorimo, bar zasad, ako
hoćete, da ne prestižemo jedan drugoga!
- Ali ja ću vas prestići!
- To ćemo još vidjeti kad budemo na bojištu; a dotle, k vragu, budimo
suputnici! Poslije ćemo imati dosta vremena i prilike da budemo suparnici!
- Neprijatelji.
- Pa dobro, neprijatelji! Vi, dragi kolega, pokazujete u biranju riječi točnost
koja mi neobično godi. S vama bar čovjek zna na čemu je!
- Pa kakvo je to zlo?
- Nikakvo. Stoga ću vas zamoliti za dopuštenje da pobliže odredimo naše
uzajamne odnose.
- Izvolite!- Vi idete u Perm... kao i ja?
- Kao i vi.
- I vjerojatno ćete se iz Perma zaputiti u Jekaterinburg, jer onuda vodi najbolji
i najpouzdaniji put preko Uralskog gorja?
- Vjerojatno.
- A kad prijeđemo granicu, naći ćemo se u Sibiru, to jest usred najezde.
- Tako je!
- E, tada, ali tek tada, doći će vrijeme da kažemo: "Svaki za se, a Bog...
- Bog sa mnom!
- Bog samo s vama! Vrlo dobro! Ali, budući da je pred nama još oko osam
neutralnih dana, i budući da putem po svoj prilici neće pljuštati vijesti sa svih
strana, budimo prijatelji sve do trenutka dok ponovo ne postanemo suparnici.
- Neprijatelji.
- Tako je, imate pravo, neprijatelji! Ali dotle ćemo se slagati bez gloženja!
Uostalom, obećavam vam da ću zadržati za sebe sve što budem vidio.
- A ja sve što budem čuo.
- Onda vrijedi?
- Vrijedi.
- Dajte mi ruku!
- Evo je!
I ruka prvog subesjednika, to jest pet široko razmaknutih prstiju, snažno
prodrma dva prsta koje mu je onaj drugi ravnodušno pružio.
- Uzgred budi rečeno - reče onaj prvi - danas sam uspio brzojaviti svojoj
sestrični tekst naredbe već u deset sati i sedamnaest minuta.
- A ja sam ga poslao 
Daily Telegraphu
 već u deset sati i trinaest minuta.
- Bravo, gospodine Blounte!
- Odviše ste ljubazni, gospodine Jolivet.
- Dok vam ne vratim milo za drago!
- To će biti teško!
- Ipak ću pokušati!
Nakon tih riječi francuski dopisnik srdačno pozdravi engleskog dopisnika, koji
se samo nakloni odajući pravu britansku ukočenost.
Gubernatorova naredba nije se odnosila na ova dva lovca na novosti, jer oni
nisu bili ni Rusi ni stranci azijskog podrijetla. Zato su i krenuli na put, a pošli su
zajedno iz Nižnjeg Novgoroda zato što ih je isti nagon tjerao naprijed. I bilo jeprirodno što su se poslužili istim prijevoznim sredstvom i što su krenuli istim
putem do sibirskih stepa. Kao suputnici, kao prijatelj ili neprijatelji, morali su
putovati još osam dana zajedno prije nego što "počne lov". A tada, tko kako zna!
Alcide Jolivet učinio je prve korake, no Harry Blount mu je, koliko god hladno,
izišao u susret.
Bilo kako mu drago, toga dana za večerom Francuz, vazda otvoren i čak malo
brbljav, i Englez, vazda zatvoren i vazda krut, sjedili su za istim stolom i kucali se
čašama pijući pravi kliko, kojega je boca stajala po šest rubalja i koji je bio pošteno
spravljen od svježeg soka breze iz okolice.
Slušajući kako razgovaraju Alcide Jolivet i Harry Blount, Mihail Strogov reče
u sebi:
"Ovo su neki znatiželjnici i brbljavci koje ću vjerojatno još sresti na putu. Čini
mi se da je pametnije da ih se klonim."
Mlada Letonka nije došla na večeru. Spavala je u svojoj kabini, a Mihail
Strogov je nije htio buditi. Pala je večer, a ona se još nije pojavila na palubi
Kavkaza
.
Dugi suton prožeo je zrak svježinom koju su putnici jedva dočekali nakon
silne danje žege. Većina njih nije ni pomišljala da se vrati u salone ili kabine čak ni
u poodmakle sate. Opruženi na klupama, uživali su udišući ono malo povjetarca
koji je stvarao parobrod. U to doba godine i na toj širini nebo jedva da se zamrači
između večeri i jutra, pa je kormilar bez po muke upravljao brodom usred brojnih
lađica što su plovile niz Volgu i uz Volgu.
Međutim, kako je bio mlađak, između jedanaest i dva sata nakon ponoći malne
se bilo sasvim smračilo. Gotovo su svi putnici već spavali i tišinu je remetila samo
lupa lopatica koje su u pravilnim razmacima udarale po vodi.
Nekakav nemir nije dao Mihailu Strogovu da spava. Hodao je amo-tamo, ali
neprestano po krmi. Jedanput je, međutim, prošao pored strojarnice. Tada se obreo
u dijelu koji je bio određen za drugi i treći razred.
Tu se nije spavalo samo na klupama nego i na balama i zavežljajima, pa čak i
na podu. Jedino su mornari na straži stajali na prednjem kaštelu. Dva svjetla, jedno
zeleno a drugo crveno, koja su bacali fenjeri s lijeve i s desne strane, osvjetljavala
su iskosa slabašnim zrakama bokove parobroda.
Čovjek je morao dobro paziti da ne nagazi spavače koji su ležali izvaljeni
ovdje-ondje, kako se kome prohtjelo. To su mahom bili seljaci koji bijahu navikli
spavati na tvrdome i kojima su i daske na palubi bile dovoljno dobre, ali bi zacijelo
veoma neprijazno dočekali nespretnjakovića koji bi ih probudio čizmom.
Zato je Mihail Strogov pazio da nikoga ne dotakne. Idući tako put pramca, nijeimao ništa drugo na umu nego da odagna san malo duljom šetnjom.
I već je bio došao na pramac i penjao se uza stepenice na prednji kaštel kad
začu govor u blizini. On zastade. Učini mu se da glasovi dopiru od skupine putnika
zaogrnutih rupcima i pokrivačima, koje nije mogao razaznati u mraku. Ali se od
vremena do vremena, kad bi iz parobrodskog dimnjaka prosukljali, usred kolutova
dima, crvenkasti plamenovi, činilo da u toj skupini frcaju iskre, kao da se na tisuće
šljokica iznenada pali na zraci svjetla.
Mihail Strogov htjede poći dalje kad najednom jasnije začu neke riječi
izgovorene na onom čudnom jeziku kojem se bio začudio sinoć, na sajmištu.
I nehotice stade prisluškivati. Kako je bio u sjeni kaštela, nitko ga nije mogao
vidjeti, ali ni on nije mogao vidjeti putnike koji su razgovarali. Morao se, dakle,
ograničiti na prisluškivanje.
Prve riječi koje je čuo nisu bile nimalo važne - bar ne za njega - ali su mu
omogućile da točno prepozna glasove onog muškarca i one žene koje je čuo u
Nižnjem Novgorodu. Zato udvostruči pažnju. I zaista, nije bilo nemoguće da su se
oni Cigani, kojih je razgovor djelomično čuo a koji su bili protjerani sa svom
svojom braćom, bili ukrcali na 
Kavkaz
.
I dobro je učinio što je prisluškivao, jer je prilično jasno čuo ovo pitanje i ovaj
odgovor na tatarskom narječju:
- Kažu da je jedan glasnik krenuo iz Moskve u Irkutsk!
- Kažu tako, Sangaro, ali taj glasnik, ili će kasno stići, ili neće uopće stići!
Mihail Strogov i nehotice protrne na te riječi koje su se ticale baš njega.
Pokuša razabrati jesu li muškarac i žena koji razgovaraju zaista oni na koje je
mislio, ali je bilo suviše mračno pa nije ništa vidio.
Nakon nekoliko časaka vrati se neopazice na krmu, zari glavu u ruke i sjede na
stranu. Rekao bi čovjek da spava.
Ali nije spavao niti je pomišljao na san. Razmišljao je, sa zebnjom u srcu,
ovako:
"Pa tko to zna za moj odlazak, i kome je stalo da to zna?" 
VIII
UZ KAMU
 
Sutradan, 18. srpnja, u šest sati i četrdeset minuta izjutra, 
Kavkaz
 je uplovio u
kazanjsko pristanište koje je sedam vrsta (7 i pol kilometara) daleko od grada.
Kazanj se nalazi na utoku Kazanjke u Volgu. To je važno sjedište gubernije,
pravoslavne arhiepiskopije i sveučilišta. Šaroliko pučanstvo ove gubernije sastoji
se od Čeremisa, Mordvina, Čuvaša, Valsaka, Vigulića i Tatara, od kojih su ovi
posljednji najviše sačuvali azijska obilježja.
Iako je grad prilično daleko od pristaništa, na keju se tiskalo mnoštvo svijeta.
Ljudi su došli čuti novosti. Ovdašnji je gubernator izdao istu onakvu naredbu kao i
njegov kolega u Nižnjem Novgorodu. Tu su se mogli vidjeti Tatari u kaftanima
kratkih rukava i u šiljastim kapama čiji su široki porubi podsjećali na kape pajaca.
Drugi, umotani u dugačke i široke ogrtače, s okruglim kapicama na glavi,
nalikovali su na poljske Židove. Žene, sa šljokicama na prsima i s dijademima u
obliku polumjeseca na glavi, stajale su u više skupina i razgovarale.
Policajci i nekoliko kozaka s kopljima u rukama održavali su red u svjetini i
krčili put i onima koji su se iskrcavali s Kavkaza i onima koji su se ukrcavali na nj,
ali tek pošto bi temeljito pregledali i jedne i druge. Putnici su, s jedne strane, bili
Azijci koje je pogodio proglas o izgonu, a s druge strane, nekoliko seljačkih obitelji
koje su putovale u Kazanj.
Mihail Strogov gledao je prilično ravnodušno tu vrevu kakva se može vidjeti
na svakom pristaništu kad pristane brod. Trebalo je da se 
Kavkaz
 zadrži u Kazanju
sat vremena, koliko mu je bilo potrebno da se opskrbi gorivom.
Mihailu Strogovu nije bilo ni nakraj pameti da side s broda. Nije htio ostaviti
samu mladu Letonku koja se još nije bila pojavila na palubi.
Oba su novinara bila ustala u zoru, kako i priliči vrijednim lovcima. Sišli su,
svaki za se, na obalu i pomiješali se sa svjetinom. Mihail Strogov opazi, na jednoj
strani, Harrvja Blounta kako s bilježnicom u ruci crta neke tipove ili bilježi neka
svoja zapažanja, a na drugoj strani Alcidea Joliveta kako samo razgovara, uzdajući
se u svoje pamćenje koje ga nikad nije izdalo.
Duž cijele istočne granice Rusije pronosili su se glasovi da su ustanak i
najezda uzeli maha. Veza između Sibira i carevine bila je već neobično slaba. To je
sve Mihail Strogov čuo od novih putnika a da nije ni sišao s 
Kavkaza
.
Te su ga vijesti ozbiljno uznemirile i još više raspalile u njemu neodoljivuželju da se što prije nade s onu stranu Uralskog gorja, kako bi mogao sam
procijeniti značenje tih događaja i pripremiti se za svakojaka iznenađenja. Možda
bi se čak bio potanje raspitao kod nekog mještanina, ali mu odjednom nešto privuče
pažnju.
Među putnicima koji su se iskrcavali s 
Kavkaza
 Mihail Strogov prepozna
skupinu Cigana koji su još dan prije bili na sajmištu u Nižnjem Novgorodu. Tu su,
na palubi, bili onaj stari Ciganin i žena koja je njega nazvala uhodom. S njima se,
zacijelo pod njihovim vodstvom, iskrcavalo dvadesetak plesačica i pjevačica, od
petnaest do dvadeset godina, koje bijahu zaogrnute bijednim gunjevima što su im
pokrivali suknje posute šljokicama.
Te suknje, obasjane prvim sunčanim zrakama, podsjetiše Mihaila Strogova na
onaj neobični noćašnji dojam. Ti su ciganski metalni ukrasi svjetlucali u mraku kad
god bi iz brodskog dimnjaka suknuo plamen.
"Očito je", pomisli, "da je ta ciganska družina ostala cijeli dan ispod palube i
da se tek noćas sabila pod prednji kaštel. Pa zar je tim Ciganima bilo stalo da ih što
manje vide? To im inače nije u krvi!"
Mihail Strogov nije više sumnjao da riječi koje su se ticale izravno njega nisu
doprle od te crne skupine što se svjetlucala na brodskom svjetlu, i da ih nisu
izgovorili stari Ciganin i žena koju je Ciganin zvao mongolskim imenom Sangara.
Mihail Strogov i nehotice pođe prema brodskim stepenicama u trenutku kad se
ciganska družina spremala iskrcati.
Tu je bio stari Ciganin koji se držao smjerno, nimalo u skladu s prirodnom
drskošću njegovih sunarodnjaka. Reklo bi se da se prije trudi da izbjegne tuđim
pogledima nego da ih privuče na se. Svoj bijedni šešir koji je peklo sunce svih
podneblja bio je natukao na izborano lice. Pogrbljena su mu leđa bila izbočena
ispod nekog starog kaputa u koji se, usprkos vrućini, bio sav umotao. Bilo je teško
procijeniti njegov stas i lik ispod te kukavne odjeće.
Pokraj njega je ponosito stajala Ciganka Sangara, žena od svojih trideset
godina, crnomanjasta, visoka, dobro građena, krasnih očiju i zlaćane kose.
Neke od onih mladih plesačica bile su izvanredno lijepe, iako su imale izrazite
crte svoje rase. Ciganke su općenito privlačne, i mnogi od onih ruskih vlastelina
koji javno priznaju da se natječu u hirovitosti s Englezima nisu se libili uzeti za
ženu koju od takvih Ciganki. Jedna je od njih pjevuckala neku pjesmu u neobičnu
ritmu, a prvi stihovi te pjesme mogli bi se ovako prevesti:
 
Koralj mi sja na tamnoj puti,
A u pun
đ
i mi zlatna igla!Potražit
 
ć
u sre
ć
u U zemlji...
 
Vragolasta je djevojka zacijelo i dalje pjevala, ali je Mihail Strogov nije više
slušao. Učinilo mu se da ga Ciganka Sangara neobično uporno promatra. Reklo bi
se da ta Ciganka želi zauvijek urezati u pamćenje njegov lik.
Zatim, nakon nekoliko časaka, kad su starac i njegova družina već bili sišli s
Kavkaza
, Sangara se iskrca posljednja.
"Ovo je baš neka drska Ciganka", reče u sebi Mihail Strogov. "Je li u meni
prepoznala čovjeka koga je u Nižnjem Novgorodu nazvala uhodom? Te proklete
Ciganke imaju oči kao mačke! Vide dobro i u mraku, i ova bi mogla znati..."
Mihail Strogov već htjede poći za Sangarom i njenom družinom, ali se obuzda.
"Ne", pomisli, "ne smijem učiniti ništa nepromišljeno! Kad bih dao uhapsiti
ovoga starog gatara i njegovu družinu, možda bih se odao. Sad su se, uostalom,
iskrcali, a prije nego što prijeđu granicu, ja ću već biti daleko iza Urala. Oni mogu,
doduše, krenuti preko Kazanja u Išim, ali se ondje nemaju čime povesti, a jedan
tarantas u koji su upregnuti dobri sibirski konji uvijek će odmaknuti čergarskim
kolima! Dakle, dragi Korpanove, budi bez brige!"
Uostalom, u tom su se trenutku stari Ciganin i Sangara izgubili u svjetini.
Kazanj s pravom nazivaju "vrata Azije" i taj se grad smatra središtem
trgovačkog prometa između Sibira i Buhare zato što iz njega polaze dvije ceste koje
vode preko Uralskog gorja. Ali je Mihail Strogov veoma pametno učinio što je
izabrao cestu koja ide preko Perma, Jekaterinburga i Tjumenja. To je glavna cesta,
s brojnim poštanskim postajama koje se održavaju o državnom trošku, a vodi preko
Išima sve do Irkutska.
Ima, doduše, još jedna cesta - ona na koju je Mihail Strogov maloprije mislio -
koja ne zavija preko Perma, a isto tako povezuje Kazanj s Išimom, preko Jelabuga,
Menzelinska, Birska i Zlatousta, gdje napušta Europu, te preko Čeljabinska,
Šadrinska i Kurgana. Možda je ona čak i nešto kraća od one prve, ali se ta prednost
znatno smanjuje zato što nema poštanskih postaja, što se cesta slabo održava i što
ima malo sela. Mihail Strogov je imao pravo što je izabrao onaj prvi put, jer, ako
Cigani krenu tom dugom cestom iz Kazanja u Išim, što je bilo vjerojatno, on će po
svoj prilici stići prije njih.
Nakon sat vremena zazvonilo je zvono na pramcu 
Kavkaza
 pozivajući nove i
stare putnike na brod. Bilo je sedam sati izjutra. Parobrod se bio opskrbio gorivom.
Kotlovi su podrhtavali od pritiska pare. Brod je bio spreman za plovidbu. Putnici
koji su putovali iz Kazanja u Perm bili su već zauzeli svoja mjesta na brodu. U tom
trenutku Mihail Strogov opazi da se od one dvojice novinara vratio samo HarryBlount.
Hoće li Alcide Jolivet zakasniti?
Ali, baš kad su odvezivali užeta, pojavi se, trčeći, Alcide Jolivet. Parobrod se
već bio odmaknuo od obale, čak je i mostić bio skinut, ali Alcidea Joliveta nije
zbunila takva sitnica. On skoči lako, kao akrobat, na palubu 
Kavkaza
, tako reći u
naručje svom kolegi.
- Ja sam već mislio da će 
Kavkaz
 otploviti bez vas - reče ovaj potonji pola u
šali, pola u zbilji.
- Pih! - odvrati Alcide Jolivet. - Stigao bih ja vas, pa makar morao unajmiti
brod na trošak svoje sestrične ili juriti poštanskom kočijom po cijeni od dvadeset
kopjejaka po konju za jednu vrstu. Što ćete! Daleko je brzojavni ured od
pristaništa!
- Pa zar ste bili u brzojavnom uredu? - pripita ga Harry Blount i odmah stisne
usne.
- Jesam! - odvrati Alcide Jolivet smiješeći se najljubaznije što je mogao.
- I brzojav još radi do Kolivanja?
- To ne znam, ali vas uvjeravam da, na primjer, radi između Kazanja i Pariza!
- I poslali ste brzojavku... svojoj sestrični?...
- S osobitim zadovoljstvom.
- Onda ste saznali?...
- Slušajte, baćuška, kao što kažu Rusi, ja sam dobričina i neću vam ništa
zatajiti - reče Alcide Jolivet. - Tatari, s Feofar-kanom na čelu, prošli su kroz
Semipalatinsk i sad se spuštaju niz Irtiš. Iskoristite to kako znate!
Što? Tako važna vijest a Harry Blount ne zna za nju, a njegov suparnik, koji ju
je zacijelo čuo od nekog mještanina u Kazanju, već ju je javio u Pariz! Pretekao je
engleske novine! I zato Harry Blount prekriži ruke na leđima i ode bez riječi na
krmu da sjedne.
Oko deset sati mlada je Letonka izišla iz svoje kabine i popela se na palubu.
Mihail Strogov joj priđe i pruži joj ruku.
- Pogledaj, sestro - reče joj pošto je odvede na pramac 
Kavkaza
.
I zaista je krajolik bio vrijedan pažnje.
Kavkaz
 je u tom času stigao do utoka Kame u Volgu. Tu je napuštao veliku
rijeku, pošto se bio spuštao niz nju više od četiristo vrsta, da bi zaplovio uz drugu
važnu rijeku kojom će ploviti četiristo šezdeset vrsta (490 kilometara).
Na tom su se mjestu miješale vode tih dviju rijeka, ponešto različitih boja, i
Kama je na lijevoj obali Volge činila toj rijeci istu onakvu uslugu kakvu joj je Okačinila na desnoj obali kod Nižnjeg Novgoroda ulijevajući u nju svoju bistru vodu.
Ušće je Kame bilo široko, a njene šumovite obale čarobne. Nekoliko bijelih
jedara oživljavalo je njenu lijepu vodu obasjanu suncem. Brežuljci obrasli
jasikama, johama i ponegdje velikim hrastovima, zatvarali su obzorje skladnom
linijom koja se na jarkom podnevnom svjetlu mjestimice stapala s nebom.
Ali činilo se da ove prirodne ljepote ne mogu ni na trenutak odagnati brige
mlade Letonke. Njoj je pred očima bilo samo jedno, kako da stigne do cilja, a Kama
je za nju bila samo lakši put do njega. Oči su joj se neobično krijesile dok je gledala
na istok, kao da je htjela proniknuti pogledom ono neprobojno obzorje.
Nadja je ostavila ruku u ruci svoga suputnika i uskoro se okrenula njemu i
upitala ga:
- Koliko smo daleko od Moskve?
- Devetsto vrsta! - odgovori Mihail Strogov.
- Devetsto od sedam tisuća! - promrmlja djevojka.
Zvono objavi da je vrijeme ručku. Nadja pode za Mihailom Strogovom u
blagovaonicu. Nije htjela ni okusiti predjela što se služe zasebno, kao što su
kavijar, tanko izrezane haringe i rakija od raži začinjena anisom, koji služe za
otvaranje teka, kao što je običaj u svim sjevernim zemljama, i u Rusiji, i u
Švedskoj, i u Norveškoj. Nadja je malo jela, možda i zato što sirotica nije imala
dovoljno novca. Zato je Mihail Strogov smatrao da se mora zadovoljiti ručkom koji
je dostajao njegovoj suputnici, to jest s malo kulebjake, nekom vrstom paštete od
žumanjaca, riže i kosanog mesa, crvenog kupusa i kavijara, i čajem kao jedinim
pićem.
Ovaj ručak nije, dakle, bio ni dug ni skup, i nije bilo prošlo ni dvadeset minuta
otkako su sjeli za stol, a već su se penjali zajedno na palubu 
Kavkaza
.
Tada sjedoše na krmi, a Nadja poče, bez ikakva uvoda, tihim glasom da je ne
bi čuo nitko osim njega:
- Ja sam, brate, kći prognanika. Zovem se Nadja Fedor. Majka mi je umrla u
Rigi, nema ni mjesec dana, pa sad idem u Irkutsk k ocu živjeti s njim u progonstvu.
- I ja idem u Irkutsk - reče Mihail Strogov - i smatrat ću Božjom milošću ako
budem mogao predati Nadju Fedor živu i zdravu u ruke njezinu ocu.
- Hvala ti, brate! - kaza Nadja.
Mihail Strogov dometne da je dobio posebnu podorožnaju za Sibir i da im
ruske vlasti neće činiti nikakve smetnje na putu.
Nadja nije ništa više ni tražila. Ona je u bogomdanom susretu s ovim
priprostim i dobrim mladićem vidjela samo jedno: mogućnost da stigne do oca.- I ja sam imala propusnicu kojom sam mogla putovati do Irkutska -reče ona -
ali je ona naredbom gubernatora u Nižnjem Novgorodu izgubila vrijednost; i da
nije bilo tebe, brate, ja ne bih mogla otići iz grada u kojem si me našao i u kojem
bih, sasvim sigurno, i svisnula.
- I ti si se, Nadja, usudila sama, potpuno sama, uputiti u sibirske stepe!
- To mi je dužnost, brate!
- Pa zar nisi znala da je taj kraj pobunjen i napadnut, i da se kroz njega gotovo
više i ne može proći?
- Kad sam odlazila iz Rige, o tatarskoj se najezdi nije još ništa znalo -
odgovori mlada Letonka. - Tek sam u Moskvi čula za nju!
- Pa ipak si nastavila put?
- To mi je bila dužnost.
U tim se riječima ogledao sav karakter te djevojke. Nadja se nije nikad
skanjivala učiniti ono što joj je bila dužnost.
Zatim je pripovijedala o svom ocu, Vasiliju Fedoru, koji je bio ugledan
liječnik u Rigi. Uspješno je vršio svoj poziv i sretno živio sa svojima. Ali, kad se
ustanovilo da pripada nekom tajnom društvu u inozemstvu, dobio je nalog da pode
u Irkutsk, i žandari koji su mu donijeli taj nalog sproveli su ga odmah preko
granice.
Vasilij Fedor imao je samo toliko vremena da poljubi svoju teško bolesnu
ženu i kćerku, koja će možda ostati bez potpore, i otišao je oplakujući ta dva
stvorenja koja je volio.
Već je dvije godine boravio u glavnom gradu Istočnog Sibira gdje je i dalje
obavljao liječničku praksu, ali gotovo bez ikakve plaće. Pa ipak, možda bi bio i
sretan, koliko jedan prognanik može biti sretan, da je uza se imao ženu i kćer. Ali
gospoda Fedor bila je suviše iznemogla i nije mogla otputovati iz Rige. Dvadeset
mjeseci nakon muževa odlaska umrla je u naručju svoje kćeri, koju je ostavila samu
i tako reći bez igdje ičega. Nadja Fedor zatražila je tada i lako dobila od ruskih
vlasti dopuštenje da se preseli k ocu u Irkutsk. Javila mu je da dolazi. Jedva da je
imala čime platiti tako dugi put, pa ipak se nije ni časka dvoumila. Radila je što je
mogla!... A ostalo kako Bog da!
Dotle je 
Kavkaz
 plovio uz rijeku. Noć je bila pala i zrak se ispunio ugodnom
svježinom. Na tisuće iskara vrcalo je iz dimnjaka parobroda koji su ložili
jelovinom, a sa šumom vode koju je sjekao pramac miješalo se zavijanje vukova
koji su haračili u mraku na desnoj obali Kame.IX
DANJU I NO
Ć
U U TARANTASU
 
Sutradan, 19. srpnja, 
Kavkaz
 je pristao u Permu, posljednjem pristaništu na
Kami.
Ova gubernija, čiji je glavni grad Perm, jedna je od najvećih u ruskoj carevini i
zadire preko Uralskog gorja čak i u Sibir. Tu se uvelike kopaju mramor, sol,
platina, zlato i ugljen. Perm će jednom, zahvaljujući svom položaju, postati jedan
od prvih gradova, ali zasad nije baš privlačan, veoma je prljav, blatan i bijedan.
One koji putuju iz Rusije u Sibir ne smeta mnogo taj nedostatak udobnosti, jer
dolaze iz unutrašnjosti zemlje i imaju sve što im treba; ali onima koji stižu iz
zemalja Središnje Azije, nakon duga i naporna putovanja, ne bi baš bilo krivo kad
bi prvi europski grad u carevini, na samoj azijskoj granici, bio bolje opskrbljen.
U Permu putnici preprodaju svoja vozila koja su manje ili više oštećena od
duga putovanja po sibirskim ravnicama. Isto tako oni koji prelaze iz Europe u Aziju
kupuju tu ljeti kola, a zimi saonice prije nego što krenu na višemjesečni put kroz
stepu.
Mihail Strogov bio je već izradio plan svoga putovanja i sad ga je trebalo
samo provesti u djelo.
Poštanska kola prelaze prilično brzo lanac Uralskog gorja, ali sada nisu
redovito prometovala. Ali, i da nije bilo tako, Mihail Strogov, koji je htio putovati
brzo i da ni od koga ne zavisi, ne bi bio unajmio poštanska kola. Imao je i pravo što
je radije želio kupiti kola i voziti se od postaje do postaje potičući dodatnim "na
votku"
{4}
 revnost kočijaša koje u toj zemlji zovu "jamščiki".
Na žalost, zbog mjera koje su bile poduzete protiv stranaca azijskog podrijetla,
velik broj putnika bio je već otputovao iz Perma pa je preostalo neobično malo
prijevoznih sredstava. Mihail Strogov morao se, dakle, zadovoljiti onim što drugi
nisu htjeli uzeti. Što se tiče konja, dok god carev glasnik ne stigne u Sibir, moći će
slobodno pokazivati svoju podorožnaju, a upravitelji poštanskih postaja davat će
mu konje prije nego drugima. Ali poslije, kad više ne bude u europskoj Rusiji, moći
će se uzdati samo u moć rublja.
Ali u kakva kola da upregne konje? U taljige ili tarantas?
Taljige su obična otvorena kola na četiri kotača koja su napravljena samo od
drva. Kotači, osovine, klinovi, trap i rukunice, sve je to načinjeno od okolnog
drveća, a pojedini su dijelovi taljiga spojeni debelim užetima. Nema ničegaprimitivnijeg ni neudobnijeg, ali isto tako ničega što bi se dalo lakše popraviti kad
se dogodi kakva nezgoda na putu. Jela ima posvuda na ruskoj granici i osovine
rastu naprosto u šumi. Taljigama se prevozi hitna pošta, takozvani "perekladnoj", i
njima su sve ceste dobre. Valja priznati da pokatkad popucaju spone koje je drže,
pa zadnji dio zaglibi u kaljuži, a prednji stigne na dva kotača do poštanske postaje -
ali se već i to smatra uspjehom.
Mihail Strogov bio bi prisiljen poslužiti se taljigama da nije imao sreću da
nađe tarantas.
Ni za ovo se vozilo ne bi moglo reći da je posljednja riječ u izradbi kola. Ni
ono nema opruga, kao ni taljige; i u njemu ima napretek drva zato što nema
dovoljno željeza; ali mu četiri kotača, koja se nalaze na kraju osovina dugačkih oko
dva i pol metra, osiguravaju stanovitu ravnotežu na neravnim i veoma često
izlokanim cestama. Blatobran štiti putnike od blata na cesti, a pod debelim kožnim
krovom, koji se može spustiti i gotovo hermetički zatvoriti, lakše se ljeti podnose
velika žega i iznenadne žestoke oluje. Tarantas je, uostalom, isto toliko izdržljiv i
isto ga je tako lako popraviti kao i taljige, a s druge strane ne ostavlja tako lako
svoj stražnji dio u nevolji na glavnim cestama.
Uostalom, Mihail Strogov je našao taj tarantas tek nakon dugotrajna traženja, i
vjerojatno se u cijelom Permu ne bi više ni jedan našao. Pa ipak mu je znatno
oborio cijenu, reda radi, samo da bi i dalje igrao ulogu Nikolaja Korpanova,
priprosta trgovca iz Irkutska.
Nadja je pratila svoga suputnika u njegovoj potrazi za vozilom. Premda su im
ciljevi bili različiti, oboje se podjednako žurilo da što prije stignu na cilj, pa prema
tome i da što prije krenu. Reklo bi se da su bili nadahnuti istom voljom.
- Sestro - reče Mihail Strogov - rad bi naći za tebe neka udobnija kola.
- Ti to meni kažeš, brate, meni koja bih išla čak i pješice, kad bi bilo potrebno,
samo da dođem do oca.
- Ja ne sumnjam u tvoju hrabrost, Nadja, ali ima tjelesnih napora koje žena ne
može podnijeti.
- Ja ću ih podnijeti, ma kakvi oni bili - odvrati djevojka. - Ako čuješ i jednu
pritužbu iz mojih usta, ostavi me na cesti i put nastavi sam!
Nakon pola sata, pošto je Mihail Strogov pokazao svoju podorožnaju, upregoše
tri konja u tarantas. Te životinje duge dlake nalikovale su na visoke medvjede što
hodaju četveronoške. Bili su mali, ali žustri, prava sibirska pasmina.
Evo kako ih je kočijaš, jamščik, upregao. Jednog, najvećeg, stavio je u
dugačke rukunice na čijem se prednjem kraju nalazi obluk što ga zovu duga, s
resama i praporcima; druga dva konja bila su naprosto privezana užetima za papučetarantasa. Inače, nije bilo hamova, a obična je uzica služila umjesto uzde.
Ni Mihail Strogov ni mlada Letonka nisu nosili nikakve prtljage. Brzina
kojom je on morao putovati, i njezina više nego skromna sredstva, nisu im
dopuštali da se opterećuju zavežljajima. To je bila sretna okolnost jer u tarantas ne
bi mogli stati i putnici i prtljaga. On je napravljen samo za dvije osobe, ne
računajući jamščika koji se na svom uskom sjedalu drži jedino zahvaljujući nekoj
čudesnoj ravnoteži.
Inače, taj se jamščik mijenja na svakoj postaji. Ovaj koji ih je trebao voziti
prvi bio je Sibirac, kao i njegovi konji, a nije bio ništa manje kosmat od njih. Imao
je dugačku kosu podrezanu ravno na čelu, šešir uzdignuta oboda, crven pojas,
kabanicu s isprekrižanim posuvracima i puceta s carskim inicijalima.
Kad jejamščik došao sa svojom zapregom, najprije je bacio radoznao pogled
na putnike tarantasa. Nemaju prtljage - a kamo bi je, do vraga, i strpao? - Sirotinja,
dakle. On se veoma značajno nakrevelji.
- Gavranovi - reče ne mareći hoće li ga čuti ili neće - gavranovi, šest kopjejaka
po vrsti!
- Ne, nego orlovi - reče Mihil Strogov, koji je savršeno poznavao kočijaški
govor - orlovi, čuješ li, devet kopjejaka po vrsti i još k tome napojnica!
Odgovori mu radosno pucketanje bičem. "Gavran" je na jeziku ruskih
poštanskih kočijaša, škrt ili siromašan putnik koji na postajama plaća seljacima za
konje samo dvije do tri kopjejke po vrsti. "Orao" je pak putnik koji ne zazire od
visokih cijena, a uz to daje masne napojnice. I zato gavran ne može ni pomišljati da
leti onako brzo kao carska ptica.
Nadja i Mihail Strogov odmah sjedoše u tarantas. Ponijeli su bili nešto hrane
koja nije zauzimala mnogo mjesta i koju su metnuli u sanduk ispod sjedala, da
imaju što jesti, ako im se dogodi kakva nezgoda, do poštanskih postaja koje su
veoma dobro opskrbljene i pod nadzorom države. Spustili su krov jer je bila
nesnosna vrućina, i u podne je tarantas, koji su vukla tri konja, izišao iz Perma
usred oblaka prašine.
Način na koji je jamščik upravljao svojom zapregom svakako bi udario u oči
svakom putniku koji nije Rus ni Sibirac, i koji nije navikao na takvo kočijašenje.
Zapravo je srednjak, koji je bio malo veći od druga dva konja, davao korak i
neprestano, koliko god cesta bila strma, išao veoma krupnim, ali potpuno pravilnim
kasom. Druga dva konja kao da nisu znala ići drukčije nego galopom, i ritali su se
veoma šaljivo, kako bi im kad palo na pamet. Jamščik ih, inače, nije tukao, samo ih
je gdjekad poticao bučnim praskanjem bičem. Ali, kad su bili mirni i poslušni,
kakve im je epitete dijelio, a da i ne govorimo o imenima svetaca koja im je
prišivao! Uzica koja mu je služila umjesto uzde nije uopće djelovala na te napolraspomamljene konje, ali riječi "na pravo" - desno, "na levo" -lijevo - izgovorene
grlenim glasom postizale su bolji učinak nego uzde i uzdice.
A kakve im je sve lijepe riječi govorio u nekim prilikama!
"Hajdete, golubice moje!" ponavljao je jamščik. "Hajdete, lijepe moje
lastavice! Letite, golubani moji! Samo živo, rođo moj slijeva! Potegni baćuška
zdesna!"
Ali isto tako, kad bi usporili korak, kakve im je sve uvredljive izraze upućivao,
a osjetljive životinje kao da su ga razumjele!
"Ma hajde, vražji pužu! Jao si ga tebi, balonjo! Živa ću te oderati, kornjačo
jedna, i bit ćeš proklet na onome svijetu!"
Ali, bez obzira na takvo kočijašenje koje više iziskuje dobro grlo nego snažne
ruke, tarantas je jurio cestom i gutao po dvanaest do četrnaest vrsta na sat.
Mihail Strogov bio je vičan takvu vozilu i takvu putovanju. Nije mu smetalo ni
drndanje ni truckanje. Znao je da ruske zaprega ne zaobilazi kamenje, ni kolotečine,
ni kaljuže, ni srušeno drveće, ni jame na cesti. Bio je navikao na to. Njegova se
suputnica mogla i povrijediti od treskanja tarantasa, ali nije se žalila. U prvim
trenucima putovanja, kad su krenuli punom brzinom, Nadja je šutjela, a poslije,
neprestano opsjednuta jednom jedinom mišlju da stigne, reče:
- Izračunala sam, brate, da od Perma do Jekaterinburga ima tristo vrsta. Nisam
li se možda prevarila?
- Nisi se prevarila, Nadja - odgovori Mihail Strogov - a kad stignemo u
Jekaterinburg, bit ćemo na samu podnožju Uralskog gorja, ali s druge strane.
- Koliko ćemo dugo putovati preko planine?
- Četrdeset i osam sati, jer ćemo putovati i danju i noću. Kažem i danju i noću,
Nadja - doda - zato što se ja ne smijem ni na trenutak zaustaviti i moram putovati
bez predaha sve do Irkutska.
- Ja te neću, brate, zadržati ni sat vremena, putovat ćemo i danju i noću
- E pa, onda, Nadja, samo ako nas tatarska najezda ne omete, bit ćemo tamo za
manje od dvadeset dana!
- Ti si već putovao ovuda? - upita ga Nadja.
- Više puta.
- Da je zima, putovali bismo brže i sigurnije, je li?
- Jest, brže svakako, ali ti bi trpjela od hladnoće i snijega!
- Pa što onda! Zima je Rusu prijateljica.
- Jest, Nadja, ali treba biti i te kako otporan da bi se podnijelo takvo
prijateljstvo! Višeput sam doživio da je temperatura u sibirskoj stepi pala i načetrdeset stupnjeva ispod ništice! I pored odijela od sobove kože
{5}
 , osjećao sam
kako mi se srce ledi, kako mi se koče udovi i smrzavaju noge u tri para vunenih
čarapa! Vidio sam kako ledena kora pokriva konje upregnute u moje saonice, i kako
im se dah ledi na nozdrvama! Vidio sam kako se rakija u mojoj čuturici pretvara u
tvrd kamen koji možeš nožem zarezati!... Ali su mi saonice letjele kao vihor! Nije
više bilo nikakvih zapreka na poravnatoj i bijeloj ravnici što se pružala unedogled!
Nisam više morao tražiti gdje ću prijeći rijeku! Nije više trebalo čamcem prelaziti
jezera. Posvuda tvrd led, slobodan put i sigurna cesta! Ali po cijenu kakvih muka,
Nadja! To bi ti mogli reći samo oni koji se nisu nikad vratili i kojima je vijavica
brzo zatrpala leševe!
- Ali, ti si se vratio, brate - reče Nadja.
- Jesam, ali ja sam Sibirac i, još dok sam bio dijete, pratio sam oca u lov, pa
sam se navikao na te teške kušnje. Ali, Nadja, kad si mi rekla da tebe ne bi ni zima
zadržala, da bi krenula sama i bila spremna boriti se sa strahovitim nepogodama
sibirskog podneblja, učinilo mi se da te vidim izgubljenu u snijegu, da padaš i da se
više nikad nećeš dići!
- Koliko si puta prošao kroz stepu zimi? - priupita ga mlada Letonka.
- Tri puta, Nadja, kad sam išao u Omsk.
- A zašto si išao u Omsk?
- Da vidim majku koja me čekala!
- A ja idem u Irkutsk gdje me čeka otac! Nosim mu posljednje riječi moje
majke! Drugim riječima, brate, ništa me ne bi moglo spriječiti da pođem!
- Ti si, Nadja, hrabra djevojka - reče Mihail Strogov - i sam bi te Bog tamo
odveo!
Toga su dana jamščiki, koji su se smjenjivali na svakoj postaji, dobro tjerali
konje. Gorski orlovi ne bi se požalili da su im ime osramotili ovi "orlovi" na
glavnoj cesti. Putnike su najbolje preporučivali dobro plaćeni konji i masne
napojnice. Možda se upraviteljima poštanskih postaja činilo čudno, nakon
objavljivanja one naredbe, što jedan mladić i njegova sestra, očito Rusi, mogu
slobodno putovati Sibirom, koji je za sve druge bio zatvoren, ali su im isprave bile
u redu i imali su pravo proći. I tako su kilometarski stupovi brzo ostajali za
tarantasom.
Uostalom, nisu Mihail Strogov i Nadja jedini putovali cestom iz Perma u
Jekaterinburg. Već na prvim postajama carev je glasnik doznao da su jedna kola
pred njima; ali, kako je bilo dovoljno konja, nije se zbog toga mnogo brinuo.
Toga su se dana zaustavili nekoliko puta, samo da štogod pojedu. Na
poštanskim postajama može se i prenoćiti i nahraniti. Uostalom, kad nema postajeu blizini, u ruskim seljačkim kućama isto će vas tako rado primiti. U tim selima,
koja su gotovo sva nalik jedno na drugo, sa svojim kapelicama bijelih zidova i
zelenih krovova, putnik može zakucati na svačija vrata i ona će mu se otvoriti. Doći
će nasmijani mužik i pomoći gostu. Ponudit će ga kruhom i solju, pristavit će
samovar i gost će se osjećati kao da je kod kuće. Ukućani će čak otići od kuće,
samo da mu naprave mjesta. Kada dođe neki stranac, svi ga smatraju rođakom. On
je "onaj koga Bog šalje".
Kad su uvečer stigli na jednu postaju, Mihail Strogov, tjeran nekim nagonom,
upita upravitelja prije koliko su sati kola koja idu pred njima prošla kroz tu postaju.
- Prije dva sata, baćuška - odgovori mu upravitelj.
- Je li to neka berlina?
- Nije, nego taljige.
- A koliko ima putnika?
- Dvojica.
- Idu li brzo?
- Kao orlovi!
- Neka se brže preže!
Mihail Strogov i Nadja bili su naumili da se nigdje ne zadrže ni sat vremena, i
putovali su cijelu noć.
Vrijeme je i dalje bilo lijepo, ali se osjećalo kako zrak biva sve teži i kako se
malo-pomalo puni elektricitetom. Nikakav oblačak nije priječio put zvjezdanim
zrakama, a iz zemlje kao da se dizala neka topla para. Valjalo se bojati da će se u
planini dići oluja, a one su tu strašne. Mihail Strogov poznavao je predznake
promjena vremena, pa je naslućivao skoru borbu elemenata i to ga je neprestano
zabrinjavalo.
Noć je protekla mirno. Usprkos truckanju tarantasa, Nadja je spavala nekoliko
sati. Krov je bio napola podignut pa se moglo udisati ono malo zraka što su ga
pluća žudno tražila u zagušljivoj atmosferi.
Mihail Strogov bdio je cijelu noć, jer nije imao povjerenja u jamščike koji
veoma rado zadrijemaju na svom sjedalu, tako da nisu izgubili ni jedan jedini sat ni
na postajama ni na putu.
Sutradan, 20. srpnja, oko osam sati izjutra, ocrtali su se na istoku prvi obrisi
Uralskog gorja. Međutim, taj značajni planinski lanac, koji dijeli europsku Rusiju
od Sibira, bio je još prilično daleko i nisu mogli računati da će stići do njega prije
večeri. Zbog toga će, dakle, morati prijeći planinu noću.
Cijeloga toga dana nebo je bilo naoblačeno pa je temperatura, prema tome,bila malo snošljivija, ali se spremala oluja.
Možda je u takvim prilikama bilo pametnije da se ne ide u planinu usred noći,
i zacijelo Mihail Strogov ne bi ni išao da je imao vremena čekati; ali, kad ga je na
posljednjoj postaji jamščik upozorio na grmljavinu koja je tutnjala daleko u
gorskom masivu, on ga je samo upitao:
- Jesu li još pred nama neke taljige?
- Jesu.
- Koliko su sad daleko pred nama?
- Oko sat vremena.
- Onda naprijed i dobit ćeš trostruku napojnicu ako sutra ujutro budemo u
Jekaterinburgu!X
OLUJA U URALSKOM GORJU
 
Uralsko gorje proteže se u dužini od gotovo tri tisuće vrsta (3.200 kilometara)
između Europe i Azije. Bilo da se naziva imenom Ural, koje je tatarskog podrijetla,
bilo imenom Pojas, koje je rusko, dobro je nazvano jer oba ta imena znače "pojas".
To se gorje rađa na primorju Sjevernog ledenog mora, a umire na obalama
Kaspijskog mora.
Tu je granicu između Rusije i Sibira morao prijeći Mihail Strogov koji je,
kako rekosmo, pametno učinio što je krenuo cestom koja vodi iz Perma u
Jekaterinburg što se nalazi na istočnim obroncima Uralskog gorja. To je bio
najlakši i najpouzdaniji put, put kojim se odvija sav trgovački promet sa
Središnjom Azijom.
Ako se ne dogodi nikakva nezgoda, mogli su tijekom noći prijeći preko
planine. Na žalost, grmljavina je već naviještala oluju koja je, zbog neobičnih
atmosferskih pojava, mogla biti strašna. Napon elektriciteta bio je takav da je
mogao pasti jedino žestokim praskanjem.
Mihail Strogov se pobrinuo da se njegova suputnica što bolje smjesti. Krov,
koji je iznenadan vihor mogao lako odnijeti, dobro pričvrstiše užetima koja ukrstiše
gore i straga. Udvostručiše štrange i, iz pukog opreza, omotaše glavčine slamom da
učvrste kotače i ublaže drndanje koje je teško izbjeći u mrkloj noći. Napokon,
prednji i stražnji dio kola, čije su osovine bile naprosto prikovane za sanduk
tarantasa, spojiše drvenom gredom s pomoću vijaka i zavrtanja. Ta je greda
zamjenjivala savijenu šipku koja na berlinama povezuje osovine u obliku labudova
vrata.
Nadja je ponovo sjela u dno kola, a Mihail Strogov do nje. Ispred krova, koji je
bio dokraja spušten, visila su dva kožna zastora koji su imali bar donekle zaštititi
putnike od kiše i naleta vjetra.
S lijeve strane kočijaševa sjedala bijahu pričvršćena dva velika fenjera koja su
iskosa bacala blijedo svjetlo i slabo osvjetljavala cestu. Ali to su bila samo svjetla
za označavanje vozila i, premda su jedva probijala tamu oko sebe, mogla su bar
spriječiti sudar s nekim drugim kolima.
Kao što se vidi, poduzeli su sve mjere opreza, što je bilo i pametno u takvoj
noći punoj prijetnje.
- Spremni smo, Nadja - reče Mihail Strogov.- Pođimo - odvrati djevojka.
Zapovjediše jamščiku da krene, i tarantas se poče uspinjati uz prve obronke
Uralskog gorja.
Bilo je osam sati i sunce je zalazilo. Bijaše, međutim, već veoma mračno, iako
na toj geografskoj širini sumrak dugo traje. Goleme mase pare kao da su spustile
nebeski svod, iako ih još nije pokretao vjetar. Ipak, ako su i mirovale od jednog
kraja obzora do drugog, spuštale su se od zenita prema nadiru i njihova udaljenost
od zemlje vidno se smanjivala. Neke od tih masa širile su oko sebe fosforescentno
svjetlo i razapinjale duge pod kutom od šezdeset do osamdeset stupnjeva. Njihove
zone kao da su se malo-pomalo primicale zemlji i stezale svoju mrežu spremajući
se da uskoro obaviju planinu, kao da ih neki vihor tjera odozgo. Cesta se, uostalom,
penjala prema tim krupnim i veoma gustim oblacima iz kojih samo što nije grunula
kiša. Još malo pa će se cesta i para stopiti i, ako se tada iz oblaka ne prospe kiša,
past će takva magla da tarantas neće više moći dalje a da se ne izvrgne opasnosti da
se surva u provaliju.
Međutim, uralski gorski lanac nije osobito visok. Najviši mu vrh nema više od
tisuću i petsto metara. Tu nema vječnog snijega, ljetno sunce istopi sav onaj snijeg
kojim sibirska zima pokrije njegove vrhunce. Na svim visinama raste bilje i drveće.
Iskorištavanje rudnika željeza i bakra te nalazište dragog kamenja iziskuju znatan
broj radnika. Zato se na putu prilično često nailazi na sela koja se zovu zavodi, a
cestom koja je probijena kroz velike klance lako prolaze poštanska kola.
Ali ono što je lako po lijepu vremenu i upol bijela dana, teško je i pogibeljno
kad se prirodni elementi uhvate ukoštac i kad se čovjek obrete usred toga okršaja.
Mihail Strogov znao je iz iskustva što znači oluja u planini, i možda je s
pravom smatrao da je takvo nevrijeme isto toliko opasno koliko i one strašne
vijavice koje tu zimi bjesne kao nigdje drugdje.
Kad su pošli, kiša još nije padala. Mihail Strogov bio je podigao kožne zastore
koji su štitili putnike u tarantasu, i gledao je cestu pred sobom zapažajući u isto
vrijeme kako žmirkava svjetlost fenjera stvara fantastične obrise s obje strane
ceste.
Nadja je isto tako gledala, ali nepomična i prekriženih ruku, dok se njen
suputnik dopola naginjao nadalje ispitujući pogledom i nebo i zemIju.
Zrak je bio posve miran, ali pun prijetnje. Nijedna se njegova čestica nije još
gibala. Reklo bi se da je priroda napol ugušena, da više ne diše, i da su joj se pluća,
to jest tmasti i gusti oblaci, zbog nečega osušila te da više ne mogu funkcionirati.
Bila bi posvemašnja tišina da nije bilo škripe kotača koji su drobili šljunak na cesti,
cviljenja glavčina i osovina, dahtanja konja kojima je ponestajalo daha, i udaranja
potkova o kamenje iz kojega su frcale iskre.Inače je cesta bila potpuno pusta. U toj noći punoj prijetnje nisu sreli u tim
uskim klancima Urala ni jednog pješaka, ni jednog konjanika, ni jedno vozilo.
Nigdje u šumi ni jedne vatre ugljenara, nijednog logora rudara oko kamenoloma, ni
jedne usamljene kolibe u šikari. Da se u ovakvim prilikama pođe na put preko
gorskog lanca, bili su potrebni razlozi koji ne dopuštaju ni dvoumljenja ni
odgađanja. Mihail Strogov nije se dvoumio. Nije se ni mogao dvoumiti; ali onda - a
ova ga je misao počela neobično mučiti - tko li su oni putnici koji se voze u
taljigama pred njima, i kakvi ih razlozi tjeraju na onakvu nepromišljenost?
Mihail Strogov je neko vrijeme tako promatrao sve oko sebe. Oko jedanaest
sati munje su počele obasjavati nebo i nisu zadugo prestajale. Pri njihovu naglom
bljesku pojavljivali su se i iščezavali obrisi velikih jela okupljenih ovdje-ondje kraj
ceste. A kad bi se tarantas primakao samom rubu ceste, ukazivali su se pod
plamenim oblacima duboki ponori. Od vremena do vremena znali su po jačoj lupi
kola da prelaze most od debelih, grubo otesanih dasaka preko neke rasjeline, pa se
činilo da grmi ispod njih. Uskoro se zrak ispunio jednoličnim brujanjem koje je
bivalo sve jače što su se više penjali. S tim različitim šumovima miješala se vriska
i vika jamščika što je čas mazio, čas grdio jadne životinje koje je više zamarao
težak zrak nego strmi uspon. Ni praporci ih više nisu mogli obodriti, a na mahove
su im klecale noge.
- U koje ćemo doba stići navrh prijevoja? - upita Mihail Strogov jamščika.
- U jedan sat... ako uopće stignemo! - odgovori kočijaš vrteći glavom.
- Čuješ, prijatelju, ovo ti nije valjda prva oluja u planini?
- Nije, i ne daj Bože da bude posljednja!
- Zar se bojiš?
- Ne bojim se, ali ti i opet kažem da si pogriješio što si pošao.
- Gore bih pogriješio da sam ostao.
- Hajdete, golubovi moji! - reče jamščik, kao čovjek koji nije tu da raspravlja već
da sluša.
U tom času dopre iz daljine nekakvo brujanje. Zrak koji je dotle bio miran prolomi
se kao od tisuće oštrih i zaglušnih fijuka. Pri bljesku munje, nakon koje je gotovo
odmah strahovito prasnuo grom, Mihail Strogov opazi kako se na jednom vrhu
povijaju velike jele. Vjetar se digao, ali još samo u visokim slojevima zraka. Oštra
lomljava označila je da nekoliko stabala, starih ili slabo ukorijenjenih, nije moglo
odoljeti prvom naletu vjetra. Lavina od polomljenih stabala odbila se strahovito od
stijenja, preletjela cestu i izgubila se u ponoru s lijeve strane, na dvjesto koraka od
tarantasa.
Konji stadoše kao ukopani.- Ma hajdete, lijepe moje golubice! - uzvikne jamščik puckajući bičem usred
grmljavine.
Mihail Strogov uhvati Nadju za ruku.
- Spavaš li, sestro? - upita je.
- Ne spavam, brate.
- Budi spremna na sve! Evo oluje!
- Spremna sam.
Mihail Strogov imao je samo toliko vremena da spusti kožne zastore.
Vjetar je stigao brzinom munje.
Jamščik je skočio sa svog sjedala i pojurio pred konje da ih zadrži, jer je cijeloj
zaprezi zaprijetila užasna opasnost.
Tarantas je stajao nepomično na zavoju odakle je puhao vjetar. Trebalo je, dakle,
okrenuti kola prema vjetru, jer kad bi ih vjetar zahvatio sa strane, jamačno bi ih
prevrnuo i bacio u dubok ponor s lijeve strane. Zadržavani sagancima vjetra, konji
su se propinjali, a kočijaš ih nikako nije mogao smiriti. Nakon ljubaznih riječi, iz
njegovih usta poletješe najgore psovke. Ali ništa nije pomagalo. Nesretne životinje,
zaslijepljene munjama i zaplašene neprekidnom grmljavinom koja nalikovaše na
topovsku paljbu, prijetile su da pokidaju užeta i uteknu. Jamščik nije više bio
gospodar svoje zaprege.
U tom času Mihail Strogov iskoči iz tarantasa i priskoči mu u pomoć. Kako je bio
neobično snažan, pode mu za rukom da, doduše, prilično teško, obuzda konje.
Ali tada se vihor udvostruči. Cesta se na tom mjestu širila kao lijevak tako da je
vjetar tu ulijetao kao u otvore za provjetravanje na brodskoj palubi. U isto se
vrijeme kamenje i stabla počeše valjati niz brijeg kao lavina.
- Ne možemo ovdje ostati - reče Mihail Strogov.
- Pa i nećemo! - vikne jamščik, sav prestravljen, odupirući se svom snagom
groznom gibanju slojeva zraka. - Vihor će nas uskoro baciti niz planinu, i to
najkraćim putem!
- Uhvati dešnjaka, kukavico! - vikne Mihail Strogov. - Ja odgovaram za ljevaka!
Nov nalet vjetra presiječe Mihaila Strogova u riječi. Kočijaš i on morali su se
sagnuti do zemlje da se ne sruše, ali su se kola, usprkos njihovim naporima i
naporima konja koje su oni držali prema vjetru, vratila za nekoliko dužina i, da ih
nije zadržalo jedno stablo, survala bi se bila u ponor.
- Ne boj se, Nadja! - uzvikne Mihail Strogov.
- Ne bojim se - odvrati mlada Letonka glasom koji ne odavaše ni najmanje
uzbuđenja.Grmljavina načas prestade, a strahoviti se nalet vjetra, prošavši zavoj, izgubi u
dubinama klanca.
- Da se vratimo? – zapita jamščik?
- Ne, treba ići gore! Treba proći ovaj zavoj! Gore ćemo se skloniti pod brdo!
- Ali, konji se neće pokrenuti!
- Uhvati ih ovako kao ja i vuci ih naprijed!
- Opet će udariti vjetar!
- Hoćeš li me poslušati ili nećeš?
- Dobro, kad ti kažeš!
- Baćuška tako zapovijeda! - reče Mihail Strogov spominjući prvi put carevo ime,
to ime koje je svemoćno na tri kontinenta.
- Hajdete, lastavice moje! - poviče jamščik hvatajući desnog konja dok je Mihail
Strogov držao lijevoga.
Ovako držani, konji nastaviše nekako put. Nisu više mogli skakati u stranu, a
srednjak koga nisu više potezali lijevo i desno mogao je ići sredinom ceste. Ali
ljudi i životinje, šibani vjetrom, nisu mogli prijeći tri koraka a da s ne vrate za
jedan, a katkad i dva. Sklizali su se, padali i dizali se. Postojala je velika opasnost
da se kola polome ako budu ovako nastavili. Da krov nije bio dobro pričvršćen,
tarantas bi bio odmah ostao bez njega.
Mihailu Strogovu i jamščiku trebalo je više od dva sata da se uspnu uz taj dio puta
koji nije bio duži od pola vrste, ali je bio neposredno izložen šibanju vjetra. Sad se
opasnost nije krila samo u tom užasnom vihoru koji se bio okomio na zapregu i oba
kočijaša, nego još više u onoj kiši kamenja i polomljenog stabalja koje je planina
stresala sa sebe i bacala na njih.
Iznenada, pri bljesku munje, opaziše kako se takva jedna gromada sve brže i
brže valja prema tarantasu.
Jamščik vrisne.
Mihail Strogov pokuša pokrenuti zapregu udarajući je snažno bičem, ali
uzalud.
Još samo da prijeđu nekoliko koraka i gromada će ih mimoići!...
U desetinki sekunde Mihail Strogov vidje kako gromada udara u tarnatas i krši
njegovu suputnicu! Shvati da nema vremena da je izvuče živu iz kola!...
Ali tada skoči natrag, podupre leđima osovinu, odupre se nogama o zemlju i
natčovječanskom snagom, koju je u trenutku te goleme opasnosti našao u sebi,
pogura teška kola metar-dva.
Silna gromada očeša u prolazu mladića po prsima i presiječe mu dah, kaotopovska kugla, drobeći na cesti kamen iz kojeg izbijahu iskre.
- Brate! - poviče prestravljena Nadja, koja je vidjela taj prizor pri bljesku
munje.
- Nadja! - odazva se Mihail Strogov. - Nadja, ne boj se ništa...
- Ne bojim se je za sebe!
- Bog je uz nas, sestro!
- Uza me je svakako, brate, jer te je nanio na moj put! - prošapće djevojka.
Napor Mihaila Strogova da pogura tarantas nije bio uzaludan. Taj je zamah
omogućio preplašenim konjima da krenu u početnom smjeru. Uz pomoć Mihaila
Strogova i jamščika, koji su ih tako reći vukli, uspeše se do uskog tjesnaca koji
bijaše okrenut od juga prema sjeveru, gdje su bili zaklonjeni od izravnih napadaja
nevremena. Obronak s desne strane tvorio je ovdje neku vrstu zaklona zahvaljujući
golemoj izbočenoj stijeni što je bila u središtu zračnog vrtloga. Tu vjetar, dakle,
nije kovitlao i tu su mogli opstati, a na krajevima toga ciklona ne bi mogli izdržati
ni ljudi ni konji.
I zaista, nekoliko jela koje su nadvisivale greben te stijene ostale su u tren oka
bez svojih vršika, kao da im je neka divovska kosa skresala grane.
Oluja je bjesnjela svom snagom. Munje su sijevale klancem, a grmljavina nije
prestajala. Zemlja se tresla od silovitih udaraca, kao da je cijeli uralski masiv bio
uzdrman.
Na svu sreću, tarantas su tako reći spremili u jednu duboku udubinu u koju je
vjetar udarao samo sa strane. Ali opet nisu bili tako dobro zaklonjeni da ih ne bi
katkad snažno iskosa zahvatila suprotna struja zraka, kojoj su izbočine obronka
mijenjale pravac. Tada je tarantas udarao o stijenu tako da se valjalo bojati da se ne
razbije na komadiće.
Nadja je morala izići iz kola. Mihail Strogov je, pri svjetlu fenjera, pronašao
jednu šupljinu koju je tu izdubao neki rudar, pa se djevojka sklonila u nju dok ne
budu mogli nastaviti put.
U tom času - bio je jedan sat iza ponoći - počela je padati kiša i uskoro su
naleti vjetra i kiše dosegli vrhunac, iako nisu mogli ugasiti nebeske ognjeve. Sad se
više nikako nije moglo krenuti.
Ma koliko, dakle, Mihail Strogov bio nestrpljiv - a razumljivo je da je bio i te
kako nestrpljiv - morao je pričekati da jenja nevrijeme. Uostalom, pošto su već bili
stigli od prijevoja na putu između Perma i Jekaterinburga, trebalo je samo da se
spuste niz obronke Uralskog gorja, a spuštati se u tim prilikama cestom koja je
izlokana tisućama planinskih bujica, usred zračnih i vodenih vrtloga, značilo bi
igrati se životom, srljati u propast.- Teško je čekati - reče Mihail Strogov - ali ćemo ovako sigurno izgubiti
manje vremena. Nadam se da oluja neće dugo potrajati kad je ovako žestoka. Oko
tri sata počet će svitati. Po mraku ionako ne smijemo silaziti, a kad iziđe sunce,
neće nam biti lako, ali ćemo bar moći sići.
- Pričekajmo onda, brate - reče Nadja - ali nemoj odgađati polazak radi mene,
da bi me poštedio napora ili opasnosti!
- Ja znam, Nadja, da si ti spremna svemu prkositi, ali kad bih nas oboje izložio
opasnosti, stavio bih na kocku nešto više nego svoj život, i nešto više nego tvoj
život, ne bih izvršio zadatak, dužnost koju moram pošto-poto izvršiti!
- Dužnost!... - prošapće Nadja.
U tom trenutku silna munja propara nebo i kao da pretvori kišu u paru. Odmah
zatim odjekne oštar tresak. Zrak se ispuni gotovo zagušljivim mirisom sumpora, a
skupina velikih jela, na dvadesetak koraka od tarantasa, pogođena električnim
fluidom, plane kao kakva divovska baklja.
Jamščik koji se srušio od treska ustade, srećom neozlijeđen.
Zatim, pošto se posljednji odjeci grmljavine izgubiše negdje daleko u planini,
Mihail Strogov osjeti kako se Nadja snažno oslanja na njegovu ruku i začu kako mu
na uho šapće ove riječi:
- Netko nešto viče, brate! Slušaj! 
XI
PUTNICI U NEVOLJI
 
I zaista, u tom kratkom zatišju razlegoše se uzvici odozgo s ceste, prilično
blizu udubine u koju su bili sklonili tarantas.
Bilo je to očajničko dozivanje očito nekog putnika u nevolji.
Mihail Strogov napne uši.
I jamščik je osluškivao, ali je vrtio glavom, kao da želi reći da je nemoguće
odazvati se na taj poziv.
- Neki putnici traže pomoć! - uzvikne Nadja.
- E, ako se uzdaju samo u nas!... – reče jamščik.
- A zašto ne? - uzvikne Mihail Strogov. - Ne moramo li mi učiniti za njih ono
što bi oni u sličnim prilikama učinili za nas?
- Ama, nećete valjda izlagati opasnosti kola i konje!...
- Poći ću pješice - upade Mihail Strogov jamščiku u riječ.
- I ja ću s tobom, brate - reče mlada Letonka.
- Nemoj, Nadja, ostani radije tu! Kočijaš će biti s tobom. Ne želim ga ostaviti
sama...
- Dobro, ostat ću - kaza Nadja.
- Ma što se dogodilo, nemoj izlaziti iz ovoga zaklona!
- Naći ćeš me gdje si me i ostavio.
Mihail Strogov stisne ruku svojoj suputnici, zamakne za zavoj i iščezne u
tami.
- Brat ti griješi – reče jamščik djevojci.
- Ne griješi - kratko odgovori Nadja.
Mihail Strogov uspinjao se brzo cestom. Htio je pomoći onima koji zapomažu
u nevolji, ali je i gorio od želje da vidi tko su ti putnici koje oluja nije odvratila da
se upute u planinu, jer nije ni sumnjao da su to isti oni čije su taljige neprestano išle
pred njihovim tarantasom.
Kiša je bila prestala, ali je vihor postao dvostruko žešći. Uzvici koje je
donosila zračna oluja postajali su sve razgovjetniji. S onog mjesta gdje je Mihail
Strogov ostavio Nadju nije se moglo ništa vidjeti. Cesta je zavijala, a pri bljesku
munja ukazivale su se samo izbočine padina koje su presijecale vijugavi put. Naleti
vjetra razbijali su se naglo na svim tim uglovima i stvarali kovitlace kroz koje jebilo teško proći, i Mihail Strogov morao je upeti svu svoju snagu da im se odupre.
Ali uskoro je postalo očito da putnici koji dozivaju nisu više daleko. Premda ih
Mihail Strogov nije još mogao vidjeti, bilo da ih je vjetar bacio s ceste, bilo da ih je
mrak skrivao od njegova pogleda, njihove su riječi ipak prilično jasno dopirale do
njegovih ušiju. A evo što je čuo i što ga je prilično iznenadilo:
- Hej, mamlaze, hoćeš li se vratiti?
- Dat ću te izbičevati na prvoj postaji!
- Čuješ li, vražji kočijašu! Hej, ti!
- Eto kako vas voze u ovoj zemlji!...
- I to oni zovu taljige!
- Ej, marvo prokleta! On i dalje tjera, čini se da i ne vidi da nas je ostavio na
putu!
- I da se ovako postupa sa mnom! S jednim opunomoćenim Englezom! Pritužit
ću se poslanstvu i tražiti da ga objese!
Taj koji je tako govorio bio je zaista ljut kao ris. Ali odjednom se Mihailu
Strogovu učini da se onaj drugi pomirio sa svime što se zbilo, jer se najednom
usred te scene posve neočekivano razlegne grohotan smijeh, a nakon njega ove
riječi:
- E, bogami, ovo je zbilja strašno smiješno!
- I vi se još smijete! - napomene ponešto kiselo građanin Ujedinjenog
Kraljevstva.
- Pa svakako, dragi kolega, i to od sveg srca, i to je najpametnije što mogu
učiniti! Smijte se i vi! Ovo je, poštenja mi, strašno smiješno, nešto neviđeno!...
U tom času strahovit udarac groma ispuni klanac groznim treskom koji
planinska jeka u velikoj mjeri umnogostruči. Zatim, pošto zamre i posljednji odjek,
ponovo se začu radostan glas:
- Jest, neobično smiješno! Ovo se sigurno u Francuskoj ne bi nikad dogodilo!
- Ni u Engleskoj! - ubaci Englez.
Mihail Strogov opazi na cesti, lijepo osvijetljenoj munjama, na dvadesetak
koraka od sebe, dva putnika kako visoko sjede jedan do drugoga na stražnjoj klupi
nekog čudnog vozila, koje je, čini se, bilo duboko zaglibilo u kaljuži.
Mihail Strogov priđe toj dvojici putnika, od kojih se jedan i dalje smijao a
drugi psovao, i prepozna ona dva novinska dopisnika koji su putovali s njim na
Kavkazu
 od Nižnjeg Novgoroda do Perma.
- Oho, dobar večer, gospodine! - uzvikne Francuz. - Drago mi je što vas vidim
u ovoj prilici! Dopustite da vam predstavim svog dobrog prijatelja, gospodinaBlounta. Engleski ga novinar pozdravi i kao da htjede predstaviti svoga kolegu
Alcidea Joliveta, kako nalažu pravila pristojnosti, ali mu Mihail Strogov reče:
- Nije potrebno, gospodo, mi se već poznajemo jer smo zajedno putovali niz
Volgu.
- Ah, vrlo dobro! Izvrsno, gospodine...?
- Nikolaj Korpanov, trgovac iz Irkutska - odgovori Mihail Strogov. - Nego,
hoćete li mi reći što vam se to dogodilo što je jednome od vas tako žalosno, a
drugome tako smiješno?
- Evo, prosudite i sami, gospodine Korpanove - prihvati Alcide Jolivet. -
Zamislite, naš je kočijaš otišao s prednjim dijelom svojih prokletih kola, a nas
ostavio u zadnjem dijelu svoje nemoguće kočije! I to nam je ostavio goru polovicu
taljiga, bez uzda i bez konja! Pa zar to nije dozlaboga smiješno?
- Nije to nimalo smiješno! - pripomene Englez.
- Ama, kako nije, kolega! Vi zbilja ne znate gledati na stvari s njihove ljepše
strane!
- A kako ćemo, molim vas lijepo, sad nastaviti put? - zapita ga Harry Blount.
- Ništa jednostavnije od toga - odgovori Alcide Jolivet. - Vi ćete se upregnuti u
ovo što nam je ostalo od kola, a ja ću uzeti uzde i zvat ću vas golubiću moj, kao
pravi jamščik, pa ćete lijepo kaskati kao pravi poštanski konj!
- Gospodine Jolivet - reče Englez - ova vaša šala prevršuje svaku mjeru i...
- Umirite se, kolega! Kad posustanete, ja ću vas zamijeniti, pa ćete me moći
nazivati sipljivim pužem ili malaksalom kornjačom ako vas ne budem vozio
paklenskom brzinom!
Alcide Jolivet govorio je sve to toliko dobroćudno da se Mihail Strogov nije
mogao suzdržati da se ne osmjehne.
- Gospodo - reče on - možemo nešto bolje učiniti. Sad smo već na gornjem
prijevoju planinskog lanca pa nam, prema tome, samo preostaje da se spustimo niz
obronke. Moja su kola tu, petsto koraka iza nas. Ja ću vam posuditi jednog konja
kojeg ćemo upregnuti u trap vaših taljiga, pa ćemo sutra, ako se ništa nepredviđeno
ne dogodi, zajedno stići u Jekaterinburg.
- Gospodine Korpanove - reče Alcide Jolivet - to je prijedlog plemenita srca!
- Htio bih još dodati, gospodine - reče Mihail Strogov - da vas ne pozivam u
svoj tarantas samo zato što u njemu ima svega dva mjesta, a ja putujem sa sestrom.
- Ama što to govorite, gospodine - prihvati Alcide Jolivet - ta moj kolega i ja
možemo s vašim konjem i stražnjim dijelom naših polutaljiga putovati nakraj
svijeta!- Gospodine - preuze Harry Blount - prihvaćamo vašu ljubaznu ponudu. A što
se tiče onog jamščika...
- Ah, vjerujte da se njemu takvo što nije prvi put dogodilo! - odvrati Mihail
Strogov.
- Ali zašto se onda ne vraća? On vrlo dobro zna, nevaljalac jedan, da nas je
ostavio na putu!
- Tko? On? Nema on ni pojma!
- Što? Da ta luda ne zna da su mu se taljige prepolovile?
- Ne zna i mirne duše tjera prednji dio svojih kola u Jekaterinburg!
- Pa, nisam li vam rekao, kolega, da je to najšaljivije od svega! - uzvikne
Alcide Jolivet.
- Ako, dakle, gospodo, želite poći sa mnom - produži Mihail Strogov - pođimo
da mojih kola i...
- A taljige? - pripomene Englez.
- Ne bojte se, neće odletjeti, dragi moj Blounte! - uzvikne Alcide Jolivet. -
Vidite da su se tako dobro ukopale u zemlju da bi, kad bismo ih ovdje ostavili, na
proljeće već prolistale.
- Hajdemo, gospodo, da dovezemo tarantas ovamo - reče Mihail Strogov.
Francuz i Englez ustadoše sa zadnje klupe, koja je sad postala prednja, i
pođoše za Mihilom Strogovom.
Uz put je Alcide Jolivet, po svom običaju, svašta pričao, dobro raspoložen kao
i uvijek.
- Bogami, gospodine Korpanove - reče on Mihailu Strogovu - izvukli ste nas iz
grdne neprilike!
- Uradio sam samo ono, gospodine, što bi i svaki drugi uradio na mom mjestu.
Kad se putnici ne bi međusobno pomagali, trebalo bi zatvoriti sve ceste!
- Nastojat ćemo vam se odužiti, gospodine! Ako idete dalje u stepu, možda
ćemo se još sresti...
Alcide Jolivet nije izrijekom upitao Mihaila Strogova kamo putuje, ali mu
ovaj odmah odgovori, jer nije želio da se čini kao da nešto taji.
- Idem u Omsk, gospodo!
- A gospodin Blount i ja - nastavi Alcide Jolivet - idemo malo dalje, tamo gdje
nas možda čeka tane, ali svakako i neke novosti.
- U osvojene krajeve? - pripita ga Mihail Strogov pomalo žurno.
- Baš tamo, gospodine Korpanove, i po svoj prilici se nećemo ondje sresti!- Imate pravo, gospodine - potvrdi Mihail Strogov. - Ja baš ne uživam u
pucnjavi i u kopljima, i suviše sam miroljubiv po naravi da bih se usudio ići tamo
gdje se tuku.
- Žao mi je, gospodine, žao, zaista možemo samo požaliti što ćemo se tako
brzo rastati! Ali možda ćemo imati tu sreću da putujemo i dalje od Jekaterinburga
zajedno, pa ma i nekoliko dana?
- Idete li preko Omska? - upita ga Mihail Strogov pošto je časak porazmislio.
- Ne znamo još ništa - odgovori Alcide Jolivet - ali ćemo svakako ići ravno do
Išima, a ondje ćemo se ravnati po događajima.
- E pa, onda ćemo, gospodo, skupa do Išima - reče Mihail Strogov. On bi bio
zacijelo radije putovao sam, ali nije se mogao pokušati odvojiti od ove dvojice a da
to ne bude u najmanju ruku čudno, jer su išli istim putem kao i on. Uostalom, kako
su se Alcide Jolivet i njegov suputnik namjeravali zadržati u Išimu i tek nešto
kasnije nastaviti put u Omsk, nije mu ništa smetalo da putuju taj dio puta zajedno.
- Pa dobro, gospodo - reče on - onda samo se dogovorili. Putovat ćemo
zajedno. Zatim posve ravnodušno zapita:
- Znate li išta pouzdano o tatarskoj najezdi?
- Bogami, gospodine, znamo samo ono što smo čuli u Permu - odgovori Alcide
Jolivet. Feofar-kanovi Tatari zauzeli su cijelu Semipalatinsku pokrajinu i od prije
nekoliko dana brzo napreduju niz Irtiš. Zato se trebate požuriti ako hoćete stići
prije njih u Omsk.
- Pravo kažete - reče Mihail Strogov.
- Priča se, osim toga, da je pukovnik Ogarjov uspio prerušen prijeći granicu i
da će se uskoro sastati s tatarskom poglavicom usred pobunjenog kraja.
- Ali, kako ste sve to uspjeli saznati? - zapita Mihail Strogov, koga su se ove
vijesti, koliko god bile vjerodostojne, neposredno ticale.
- E pa, kako se sve sazna - odgovori Alcide Jolivet. - To se osjeća u zraku.
- I vi imate ozbiljne razloge vjerovati da je pukovnik Ogarjov u Sibiru?
- Čak sam čuo da je krenuo iz Kazanja u Jekaterinburg.
- Oho, i vi ste to znali, gospodine Jolivet? - reče Harry Blount, koga je
napomena francuskog dopisnika natjerala da napokon prozbori.
- Znao sam - odgovori Alcide Jolivet.
- A jeste li znali da se navodno prerušio u Ciganina? - upita ga Harry Blount.
- U Ciganina? - usklikne i nehotice Mihail Strogov, koji se sjeti starog
Ciganina iz Nižnjeg Novgoroda što je putovao 
Kavkazom
 i iskrcao se u Kazanju.
- Znao sam toliko da sam mogao o tome pisati svojoj sestrični - odgovoriAlcide Jolivet smješkajući se.
- Vi niste dangubili u Kazanju! - pripomene Englez hladno.
- Nisam, dragi kolega, dok se 
Kavkaz
 opskrbljivao, opskrbljivao sam se i ja!
Mihail Strogov nije više slušao kako se Harry Blount i Alcide Jolivet nadmeću
u duhovitim odgovorima. Mislio je na onu cigansku družinu, na starog Ciganina
kome nije mogao vidjeti lica, na čudnu ženu koja ga je pratila, na onaj neobični
pogled koji je bacila na nj, i pokušavao se prisjetiti svih pojedinosti toga susreta
kadli se u blizini razlegne pucanj.
- Naprijed, gospodo! - uzvikne Mihail Strogov.
"Gle, gle!" reče u sebi Alcide Jolivet. "Ugledan trgovac koji zazire od
pucnjave, a kako brzo trči tamo gdje se puca!"
I on pohita s Harrvjem Blountom, koji nije volio ni u čemu zaostajati, za
Mihailom Strogovom.
Nakon nekoliko časaka sva se trojica nađoše pred izbočinom koja je zaklanjala
tarantas na zavoju.
Skupina jela koje je zapalio grom još je gorjela. Cesta je bila pusta. Pa ipak,
Mihail Strogov nije se prevario. Do njega je zaista bio dopro hitac.
Iznenada se začu strahovito brundanje, a iza obronka odjekne još jedan pucanj.
- Medvjed! - uzvikne Mihail Strogov, koga ono brundanje nije moglo
prevariti. - Nadja! Nadja!
I, izvadivši lovački nož iza pojasa, Mihail Strogov jurne kao strijela i zamakne
za stijenu iza koje je djevojka bila obećala da će ga čekati.
Jele, koje je plamen gutao od korijenja do vršika, lijepo su osvjetljavale
poprište.
U trenutku kad je Mihail Strogov stigao do tarantasa, jedna je golema prilika
upravo uzmicala prema njemu.
Bio je to veliki medvjed. Oluja ga je bila istjerala iz šume kojom je obronak
bio obrastao, pa se došao skloniti u onu udubinu, zacijelo svoje staro sklonište, u
kojoj je bila Nadja.
Dva konja su se bila uplašila velike zvijeri pa su pokidali štrange i pobjegli, a
jamščik je, misleći samo na svoje konje, potrčao za njima i smetnuo s uma da je
djevojka ostala sama s medvjedom.
Hrabra Nadja nije izgubila glavu. Zvijer je nije bila u prvi mah opazila pa se
okomila na trećeg konja. Nadja je tada izišla iz udubine u kojoj se bila šćućurila,
pritrčala je kolima, dohvatila revolver Mihaila Strogova, pošla smiono na medvjeda
i opalila na njega iz neposredne blizine.Zvijer se, lako ranjena u plećku, ustremila na djevojku, koja joj je najprije
pokušala izmaknuti bježeći oko tarantasa, dok je konj nastojao pokidati štrange.
Ali, kad bi konji pobjegli u planinu, propalo bi cijelo putovanje. Stoga je Nadja
ponovno pošla ravno na medvjeda i, pokazujući nevjerojatnu hladnokrvnost, opalila
u njega po drugi put, baš u trenutku kad je zvijer podigla šape na nju.
Taj je drugi pucanj odjeknuo na dva-tri koraka od Mihaila Strogova. Ali on je
već bio tu. U jednom skoku stvorio se između medvjeda i djevojke. Učinio je samo
jednu kretnju rukom odozgo nadolje i golema se zvijer, rasporena od grkljana do
trbuha, skljokala na zemlju kao kakva nepokretna masa.
Bio je to lijep primjer čuvenih udaraca nožem sibirskih lovaca, koji paze da ne
oštete dragocjeno medvjeđe krzno koje mogu skupo prodati.
- Jesi li ranjena, sestro? - zapita Mihail Strogov djevojku hrleći prema njoj.
- Nisam, brate - odgovori Nadja.
U taj mah pojaviše se dvojica novinara.
Alcide Jolivet priskoči konju. Bit će da je imao snažne ruke kad ga je uspio
obuzdati. Njegov suputnik i on vidjeli su kako je Mihail Strogov brzo izišao na kraj
s medvjedom.
- Do vraga! - uzvikne Alcide Jolivet. - Gospodine Korpanove, vi kao obični
trgovac dobro baratate lovačkim nožem!
- Štoviše, izvrsno - nadoda Harry Blount.
- Mi smo u Sibiru, gospodo, prisiljeni da svašta radimo - odgovori Mihail
Strogov.
Alcide Jolivet promotri tada mladića.
Onako lijepo osvijetljen, s krvavim nožem u ruci, visoka stasa, odlučna
držanja, s nogom na medvjedu kojeg je upravo bio zaklao, Mihail Strogov bio je
vrijedan divljenja.
"Prava junačina!" reče u sebi Alcide Jolivet.
Tada, sa šeširom u ruci, smjerno priđe djevojci da je pozdravi.
Nadja se ovlaš nakloni.
Alcide Jolivet se tada okrene svome suputniku.
- Bogme je sestra vrijedna brata! - reče. - Da sam ja medvjed, ne bih dirao u
ovaj opasni i ljupki par.
Harry Blount je stajao gologlav malo dalje, prav kao kolac. Što je njegov
suputnik bio neusiljeniji, to je on bivao ukočeniji.
U taj se čas vrati jamščik koji je uspio uhvatiti svoja dva konja. On najprije
baci pogled pun žaljenja na veličanstvenu zvijer koja je ležala na zemlji i koju ćemorati ostaviti pticama grabljivicama, a onda uze ponovo prezati svoju zapregu.
Tada mu Mihail Strogov izloži položaj dvojice putnika i svoju nakanu da im
ustupi jednog konja.
- Kako hoćeš - odvrati jamščik. - Samo, dvoja kola umjesto jednih...
- Dobro, prijatelju - reče Alcide Jolivet, koji je shvatio kud taj smjera - platit
ćemo ti dvostruko.
- Hajdete onda, grlice moje! - vikne jamščik.
Nadja se bila ponovo popela u tarantas, a Mihail Strogov i njegova dva
suputnika pođoše pješice.
Bilo je tri sata. Oluja je bila jenjala i nije više onako bjesnjela u klancu, pa su
se brzo penjali.
U cik zore stigoše do taljiga koje su bile pošteno zaglibile u blato, sve do
glavčina. Bilo je sasvim razumljivo što su se prepolovile od snažna trzaja konja.
Jednog bočnog konja iz tarantasa upregoše s pomoću užeta u trap taljiga. Dva
novinara ponovno sjedoše na klupu svoje neobične kočije i oboja kola odmah
krenuše. Uostalom, trebalo je samo da se spuštaju niz obronke Urala, što nije bilo
nimalo teško.
Nakon šest sati vožnje stigoše kola, jedna za drugima, u Jekaterinburg a da im
se nije dogodila nikakva nezgoda na tom drugom dijelu puta.
Prvi čovjek koga novinari ugledaše na vratima poštanske postaje bijaše njihov
jamščik koji kao da ih je čekao.
Taj dični Rus imao je uistinu čestito lice i, nimalo zbunjen, štoviše nasmijan,
prišao je putnicima, pružio im ruku i zatražio napojnicu.
Istini za volju, treba reći da se srdžba Harrvja Blounta očitovala na pravi
britanski način i, da jamščik nije mudro uzmaknuo, dobio bi mjesto na votku
udarac šakom posred lica, po svim boksačkim pravilima.
Videći ga tako razjarena, Alcide Jolivet se nadušio smijati kao lud, kako se
možda nikad u životu nije nasmijao.
- Pa, taj jadnik ima pravo! - uzviknuo je. - On je u pravu, dragi moj kolega!
Nije on kriv što ga mi nismo mogli pratiti!
I on izvadi nekoliko kopjejaka iz džepa i pruži ih jamščiku govoreći:
- Evo ti, prijatelju, uzmi! Nisi ti kriv što ih nisi zaradio!
Ovo još više ozlojedi Harrvja Blounta, koji htjede pozvati na odgovornost
upravitelja postaje i povesti parnicu protiv njega.
- Parnicu, u Rusiji! - uzvikne Alcide Jolivet. - Ako se situacija ovdje nije
promijenila, kolega, ne biste joj nikad dočekali kraja! Pa zar vi ne znate za onupriču o jednoj ruskoj dojilji koja je od obitelji svoga dojenčeta tržila da joj plate za
godinu dana dojenja?
- Ne znam - odgovori Harry Blount.
- Onda ne znate ni što je bilo od dojenčeta kad je ona dobila parnicu?
- Što je bilo, molim vas?
- Bio je pukovnik gardijskih husara! Na to svi prasnuše u smijeh.
A Alcide Jolivet, oduševljen svojom doskočicom, izvadi iz džepa bilježnicu i,
smješkajući se, zapisa ovu napomenu, koja mu je trebala poslužiti za ruski rječnik:
"Taljige, ruska kola na četiri kotača kad krenu, a na dva kad stignu na cilj." 
XII
IZAZOV
 
Jekaterinburg je po svom geografskom položaju azijski grad jer se nalazi s onu
stranu Urala, na posljednjim istočnim obroncima planinskog lanca. Pa ipak, on
pripada Permskoj guberniji i, prema tome, jednoj od velikih pokrajina europske
Rusije. Ovo administrativno presezanje svakako ima svoj razlog. To je kao
komadić Sibira koji je ostao u ruskim raljama.
Ni Mihail Strogov ni dvojica dopisnika nisu se morali mnogo mučiti da nađu
prijevozna sredstva u tako veliku gradu osnovanu 1723. godine. U Jekaterinburgu
se nalazi prva kovnica novca u cijeloj carevini; tu je i glavna uprava rudnika. Taj je
grad, dakle, važno industrijsko središte u kraju gdje ima mnoštvo talionica i drugih
poduzeća u kojima se ispiru platina i zlato.
U to je vrijeme broj stanovnika Jekaterinburga bio znatno porastao. Tu se
sleglo mnogo Rusa i Sibiraca kojima je zaprijetila tatarska najezda i koji su
pobjegli iz pokrajina što su ih već bile osvojile horde Feofar-kana, a navlastito iz
Kirgiske koja se prostire jugozapadno od Irtiša sve do Turkestana.
Ako je, dakle, bilo malo prijevoznih sredstava do Jekaterinburga, u njemu ih
je, naprotiv, bilo u izobilju. Putnici su se u sadašnjim prilikama zaista skanjivali
krenuti sibirskim cestama.
Zbog ovakva stjecaja okolnosti Harry Blount i Alcide Jolivet lako su
zamijenili čitavim taljigama one famozne polutaljige kojima su se kako-tako bili
dokoturali do Jekaterinburga. Što se tiče Mihaila Strogova, tarantas je bio njegov i
nije se bio mnogo oštetio na putu preko Uralskog gorja, tako da je samo trebalo
upregnuti tri dobra konja pa da brzo krenu cestom put Irkutska.
Do Tjumenja, pa čak i do Novog Zajmskog, ta je cesta prilično brdovita, jer
još vodi preko onog hirovitog valovitog zemljišta gdje završavaju obronci Urala.
Ali iza Novog Zajmskog počinje beskrajna stepa koja se pruža sve do nadomak
Krasnojarsku, na dužini od oko tisuću sedamsto vrsta (1.815 kilometara).
Znamo da su dvojica dopisnika namjeravala produžiti do Išima, koji je šeststo
trideset vrsta daleko od Jekaterinburga. Tu su se trebali raspitati o događajima pa
krenuti kroz osvojene krajeve, bilo zajedno bilo svaki za se, prema tome za kojim
ih tragom povede njihov lovački njuh.
Mihail Strogov je pak mogao ići jedino tom cestom što vodi od Jekaterinburga
do Išima i dalje do Irkutska. Samo, on nije tragao za novostima i htio je, naprotiv,
zaobići krajeve koje su osvajači pustošili, te je bio tvrdo naumio da se nigdje nezaustavlja.
- Gospodo - reče zato svojim novim suputnicima - bit će mi vrlo drago da
putujem s vama jedan dio puta, ali vas moram upozoriti da želim što prije stići u
Omsk, gdje moju sestru i mene čeka majka. Tko zna hoćemo li uopće stići tamo
prije nego što Tatari zauzmu taj grad! Ja ću se, dakle, zadržavati na postajama samo
onoliko koliko bude potrebno da promijenim konje, i putovat ću i danju i noću!
- Pa i mi smo tako mislili - reče Harry Blount.
- Dobro - proslijedi Mihail Strogov - ali nemojte gubiti ni časka vremena!
Unajmite ili kupite kola čiji...
- Čiji će stražnji dio stići u Išim u isto vrijeme kad i prednji - nadoveza Alcide
Jolivet.
Nakon pola sata okretni je Francuz našao, uostalom prilično lako, tarantas koji
je bio sličan tarantasu Mihaila Strogova i u koji njegov suputnik i on odmah
sjedoše. Mihail Strogov i Nadja zauzeše mjesta u svojim kolima i o podne obje
zaprege krenuše iz Jekaterinburga.
Napokon je Nadja bila u Sibiru, na onoj dugačkoj cesti koja vodi u Irkutsk! Što
li je tada mislila mlada Letonka? Tri brza konja nosila su je kroz tu izgnaničku
zemlju gdje je njen otac bio osuđen da živi, možda zadugo, daleko od zavičaja! Ali
ona jedva da je vidjela kako joj se pred očima pruža ta dugačka stepa, koja joj neko
vrijeme bijaše nedostupna, jer joj je pogled išao dalje od obzora iza kojega je
tražila prognanikov lik! Ništa nije zapažala od kraja kroz koji je prolazila brzinom
od petnaest vrsta na sat, ništa od tih predjela Zapadnog Sibira koji su veoma
različiti od istočnih. Tu zaista ima malo obrađenih polja, zemlja je siromašna, bar
na površini jer u utrobi skriva obilje željeza, bakra, platine i zlata. Stoga posvuda
ima industrijskih postrojenja, ali malo gdje poljoprivrednih dobara. Gdje bi se,
uostalom, našle ruke koje bi obrađivale zemlju, sijale, žnjele, kad se više isplati
rovati tlo eksplozijama mina i udarcima trnokopa? Tu je seljak ustupio mjesto
rudaru. Pijuk je svuda, motika nigdje.
Nadja je, međutim, napuštala katkad u mislima daleke pokrajine oko
Bajkalskog jezera i vraćala se u stvarnost. Očev se lik pomalo gubio i ona je
ponovo vidjela svoga plemenitog suputnika, najprije u vlaku iza Vladimira gdje ga
je voljom providnosti prvi put srela. Prisjećala se njegovih znakova pažnje na putu,
njegova dolaska u policiju u Nižnjem Novgorodu, prostodušnosti koju je pokazao
razgovarajući s njom i nazivajući je sestrom, njegove uslužnosti na brodu kojim su
plovili niz Volgu, i napokon svega onoga što je učinio u onoj užasnoj olujnoj noći
na Uralu stavljajući na kocku svoj život da bi spasio njezin!
Nadja je, dakle, mislila na Mihaila Strogova. Zahvaljivala je Bogu što je u
pravi čas nanio na njen put toga odvažnog zaštitnika, toga plemenitog i obzirnogprijatelja. Osjećala se sigurna uz njega, u njegovu okrilju. Ni rođeni brat ne bi više
za nju učinio! Nije se više plašila nikakvih zapreka i bila je uvjerena da će stići na
cilj.
Mihail Strogov je pak malo govorio, a mnogo razmišljao. I on je zahvaljivao
Bogu što mu je tim susretom s Nadjom dao priliku da u isti mah zakrinka svoju
pravu ličnost i da učini dobro djelo. Djevojčina mirna neustrasivost morala se
svidjeti toj hrabroj duši. Što mu nije bila prava sestra? Osjećao je isto toliko
poštovanja koliko i nježnosti prema svojoj lijepoj i smionoj suputnici. Slutio je da
je to jedno od onih čistih i rijetkih srdaca na koja se čovjek može uvijek osloniti.
Međutim, prave su opasnosti za Mihaila Strogova počele otkako je stupio na
sibirsko tlo. Ako se ona dvojica novinara nisu prevarila, ako je Ivan Ogarjov zaista
prešao granicu, trebao je biti i te kako na oprezu. Prilike su se sad izmijenile, jer je
u sibirskim pokrajinama zacijelo bilo tatarskih uhoda na svakom koraku. Kad bi ga
raskrinkali i ustanovili da je carev glasnik, njegov bi zadatak propao, a možda i on!
Mihail Strogov osjećao je još teži teret odgovornosti na sebi.
Tako je bilo u prvim kolima, a što se zbivalo u drugima? Ništa osobito. Alcide
Jolivet govorio je u rečenicama, a Harry Blount odgovarao u slogovima. Svaki je od
njih na sve gledao na svoj način i bilježio pojedine događaje na putu - događaje koji
su, uostalom, bili jednolični dok su tako putovali kroz prve pokrajine Zapadnog
Sibira.
Na svakoj postaji novinari su silazili s kola i sastajali se s Mihailom
Strogovom. Nadja je izlazila iz tarantasa samo kad je trebalo ručati ili večerati na
kojoj postaji. Tada je sjedala za stol, ali je svagda bila veoma suzdržljiva i malo se
kad miješala u razgovor.
Alcide Jolivet je vazda bio, ne prelazeći nikad, doduše, granice savršene
pristojnosti, udvoran prema mladoj Letonki, za koju je mislio da je dražesna. Divio
se nijemoj snazi koju je pokazivala na tom tegobnom putovanju u tako teškim
prilikama.
Ta prisilna zadržavanja na postajama nisu baš bila po volji Mihailu Strogovu.
Zato je na svakoj postaji navaljivao da se što prije krene, požurivao upravitelje,
poticao jamščike, tjerao da se što prije preže. Pošto bi se brzo najeli - svagda odviše
brzo za ukus Harrvja Blounta koji je jeo polako - krenuli bi dalje. I novinari su
putovali kao orlovi, jer su kraljevski plaćali, i to, kao što je govorio Alcide Jolivet,
"ruskim orlovima"
{6}
 .
Razumije se samo po sebi da Harry Blount uopće nije mario za djevojku. Ona
je bila jedan od rijetkih predmeta razgovora o kojima nije želio razgovarati sa
svojim suputnikom. Taj časni gentleman nije imao običaj raditi dva posla u isti
mah.I kad ga je jednom Alcide Jolivet upitao koliko bi mlada Letonka mogla imati
godina, on je najozbiljnije odgovorio pomalo žmirkajući:
- Koja mlada Letonka?
- Pa, bogamu, sestra Nikolaja Korpanova!
- A, to mu je sestra?
- Nije, nego baka! - odgovori Alcide Jolivet, smućen tolikom ravnodušnošću.
- Što mislite, koliko joj je godina?
- Da sam je vidio kad se rodila, znao bih! - kratko odgovori Harry Blount, kao
čovjek koji ne želi razgovarati o tome.
Kraj kojim se tada prolazila ta dva tarantasa bio je gotovo pust. Vrijeme je
bilo prilično lijepo, nebo malo naoblačeno, a temperatura nešto podnošljivija. Da su
kola imala malo bolje gibnjeve, putnici se ne bi mogli potužiti na putovanje. Išli su
kao što idu poštanske berline u Rusiji, što će reći izvanredno brzo.
Kraj se zbog trenutačnih prilika činio napušten. U poljima uopće nije bilo, ili
je bilo malo, sibirskih seljaka blijedih i ozbiljnih lica, koje je jedna znamenita
putnica dobro usporedila s Kastilcima, samo bez kastilske oholosti. Ovdje-ondje su
vidjeli po koje napušteno selo, što je bio znak da se približava tatarska vojska.
Stanovnici su se sklonili u sjeverne ravnice i odveli sa sobom svoja stada ovaca,
deve i konje. Nekoliko plemena Velike horde Kirgiza nomada, koja su ostala
vjerna, bilo je isto tako prebacilo svoje šatore na drugu stranu Irtiša ili Oba ne bi li
izmaklo pljački osvajača.
Poštanska je služba, na svu sreću, još redovito radila. Isto tako i brzojavna
služba sve do onih mjesta koje su još bila povezana žicom. Na svakoj postaji
upravitelji su davali putnicima konje po svim propisima. Isto su tako na svakoj
postaji službenici za svojim šalterima odašiljali predane brzojave, samo što su
davali prednost državnim porukama. Harry Blount i Alcide Jolivet obilato su se
koristili brzojavom.
I tako je, dakle, putovanje Mihaila Strogova teklo uglavnom povoljno. Carev
glasnik nije uopće kasnio i, kad bi uspio zaobići klin koji su Feofar-kanovi Tatari
bili zabili ispred Krasnojarska, bio je uvjeren da bi stigao prije njih u Irkutsk, i to
za dotad najkraće vrijeme.
Sutradan pošto su krenuli iz Jekaterinburga, oba su tarantasa stigla u gradić
Tulugijsk u sedam sati izjutra, pošto su bili prevalili dvjesto vrsta a da se nije
dogodilo ništa što bi bilo vrijedno spomena.
Tu su se zadržali pola sata da doručkuju. Nakon toga su putnici nastavili put
toliko brzo da se to moglo protumačiti jedino obećanom napojnicom od nekoliko
kopjejaka.Istoga dana, 22. srpnja, u jedan sat popodne, tarantasi su stigli u Tjumenj,
šezdeset vrsta dalje.
Tjumenj, koji inače broji deset tisuća stanovnika, imao ih je sada dvaput više.
Taj grad, prvo industrijsko središte koje su Rusi podigli u Sibiru i u kojem se ističu
lijepa metalurška postrojenja i ljevaonica zvona, nije nikad bio tako živ.
Novinari su odmah pošli u potjeru za novostima, ali novosti koje su sibirske
izbjeglice donosile s bojišta nisu bile povoljne.
Pričalo se, između ostaloga, da se Feofar-kanova vojska brzo približava dolini
Išima, i tvrdilo se da će se pukovnik Ivan Ogarjov uskoro sastati s tatarskom
poglavicom, ako se već nije i sastao. Odatle i prirodni zaključak da će se ratno
poprište u najskorije vrijeme pomaknuti prema Istočnom Sibiru.
Što se tiče ruskih jedinica, njih je trebalo uglavnom prebaciti iz europskih
pokrajina Rusije, a kako su još bile prilično daleko, nisu se mogle suprotstaviti
najezdi. Međutim, kozaci iz Tobolske gubernije krenuli su ubrzanim maršem prema
Tomsku, u nadi da će presjeći tatarske kolone.
U osam sati navečer tarantasi su stigli u Jalutorovsk pošto su bili prevalili još
sedamdeset i pet vrsta.
Brzo su promijenili konje i, kad su izišli iz grada, prešli su skelom rijeku
Tobol. Prelazak je bio lak jer je voda tekla veoma mirno, ali ih je na putu čekalo
nekoliko prijelaza, i to po svoj prilici u nepovoljnijim uvjetima.
Do ponoći su bili prevalili još pedeset i pet vrsta (58 i pol kilometara) i stigli u
trgovište Novo Zajmsk, gdje su napokon ostavili za sobom ono brežuljkasto
zemljište obraslo drvećem, posljednje ogranke Uralskog gorja.
Tu uistinu počinje ono što se zove sibirska stepa koja se proteže sve do
nadomak Krasnojarsku. To je beskonačna ravnica, neka vrsta travnate pustinje na
čijim se krajevima stapaju zemlja i nebo tvoreći jasnu, kao šestarom povučenu
krivulju. U toj stepi nije ništa stršilo osim telegrafskih stupova s obje strane ceste,
čije su žice titrale na vjetru kao strune na harfi. Pa i sama se cesta razlikovala od
ostale ravnice samo po sitnoj prašini što se dizala pod kotačima tarantasa. Da nije
bilo te bjelkaste trake koja se pružala unedogled, čovjek bi pomislio da je u
pustinji.
Mihail Strogov i njegovi suputnici pojuriše još brže stepom. Konji, koje je
jamščik gonio i kojima sad nikakve zapreke nisu bile na putu, naprosto su letjeli.
Tarantasi su jurili ravno prema Išimu, tamo gdje su se novinari namjeravali
zadržati, ako im ništa ne poremeti planove.
Od Novo Zajmska do grada Išima ima oko dvjesto vrsta koje su morali i mogli
prevaliti sutradan, do osam sati navečer, pod uvjetom da ne izgube ni časka.Kočijaši su držali da su ti putnici, ako nisu neka velika gospoda ili velikodostojnici,
vrijedni da to budu, ako ni zbog čega drugoga, a ono zbog izdašnih napojnica.
Sutradan, 23. srpnja, tarantasi su odista bili već trideset vrsta od Išima.
U tom trenutku Mihail Strogov opazi na cesti kola koja su išla pred njima i
koja su se jedva vidjela u oblaku prašine. Kako su njegovi konji bili odmorniji i
brže jurili, morao ih je uskoro sustići.
To nije bio tarantas niti su bile taljige, nego poštanska berlina koja je bila sva
zaprašena i koja je već zacijelo bila prevalila dug put. Kočijaš je nemilice tukao
konje i tjerao ih s pomoću psovki i biča da trče u galopu. Ta berlina sigurno nije
bila prošla kroz Novo Zajmsk i zacijelo je izbila na cestu za Irkutsk s nekog
sporednog stepskog puta.
Kad su Mihail Strogov i njegovi suputnici ugledali tu berlinu kako juri put
Išima, mislili su samo kako da je preteknu i stignu prije nje do poštanske postaje, te
tako osiguraju sebi svježe konje. Stoga zucnuše nešto kočijašima i domalo
sustigoše premorenu zapregu berline.
Mihail Strogov stiže prvi.
U taj se čas nečija glava pomoli na prozoru berline.
Mihail Strogov jedva je imao vremena da je promotri. Ali, koliko god brzo da
je prošao, čuo je sasvim jasno kako mu neznanac dovikuje zapovjedničkim glasom:
- Stanite!
Nisu stali. Naprotiv, oba tarantasa ubrzo prestigoše berlinu.
Tada nastade prava trka, jer su konji berline, potaknuti zacijelo prisutnošću i
trkom konja koji su ih prestigli, smogli još toliko snage da se nekoliko minuta
utrkuju. Troja kola izgubiše se u oblaku prašine. Iz tih bjelkastih oblaka dopiralo je,
kao praskanje bombica, pucketanje bičevima izmiješano s povicima i kletvama.
Ipak, Mihail Strogov i njegovi suputnici sačuvaše prednost koja je mogla biti
veoma važna ako na postaji ne bude dovoljno konja. Možda upravitelj postaje neće
moći dati zaprege za dvoja kola, bar ne u tako kratku roku.
Nakon pola sata berlina je zaostala i bila još samo jedva vidljiva točkica na
obzoru stepe.
Bilo je osam sati navečer kad su oba tarantasa stigla na stanicu, na ulazu u
Išim.
Vijesti o najezdi bile su sve gore i gore. Grad je neposredno ugrožavala
prethodnica tatarskih kolona i vlasti su se već prije dva dana morale povući prema
Tobolsku. U Išimu nije više bilo ni službenika ni vojnika.
Čim je stigao na postaju, Mihail Strogov zatražio je konje za sebe.Dobro je uradio što je prestigao berlinu. Samo su tri konja bila sposobna da se
odmah upregnu. Ostali su se vratili umorni s dalekog puta.
Upravitelj pošte naloži da se preže.
Novinari, koji su smatrali potrebnim da se zadrže u Išimu, nisu se morali
odmah pobrinuti da nađu kakvo prijevozno sredstvo, te su dali spremiti svoja kola.
Deset minuta nakon njihova dolaska na postaju, Mihaila Strogova obavijestiše
da je njegov tarantas spreman za polazak.
- Dobro - odgovori on.
Zatim priđe novinarima:
- A sada, gospodo, budući da vi ostajete u Išimu, došao je čas da se rastanemo.
- Što, gospodine Korpanove - reče Alcide Jolivet - zar nećete ostati nijedan sat
u Išimu?
- Neću, gospodine, čak bih najradije otišao odavde prije nego što stigne ona
berlina koju smo pretekli.
- Zar se bojite da vam taj putnik ne preotme konje?
- Najviše mi je stalo do toga da izbjegnem svaku neugodnost.
- E pa, onda, gospodine Korpanove - reče Alcide Jolivet - ništa nam drugo ne
preostaje nego da vam još jednom zahvalimo na usluzi koju ste nam učinili, i na
zadovoljstvu koje ste nam pružili putujući s nama.
- Možda ćemo se, uostalom, ponovo sresti za nekoliko dana u Omsku - doda
Harry Blount.
- Pa, zbilja, možda - odvrati Mihail Strogov - ja idem ravno tamo.
- E pa, sretan vam put, gospodine Korpanove, i neka vas Bog sačuva od taljiga
- reče Alcide Jolivet.
Novinari pružiše ruku Mihailu Strogovu u namjeri da se najsrdačnije izrukuju
s njim kad izvana dopre lupa nečijih kola.
Gotovo u isti čas otvoriše se naglo vrata poštanske postaje i na njima se pojavi
neki čovjek. Bio je to putnik iz berline, čovjek vojničkog držanja, od svojih
četrdeset godina, visok, krupan, plećat, snažne glave, bujnih brkova spojenih s
riđim zaliscima. Nosio je odoru bez činova. O pasu mu je visila konjanička sablja, a
u ruci je držao bič s kratkom drškom.
- Konje! -dovikne zapovjedničkim glasom, kao čovjek koji je naučio
zapovijedati.
- Nemam više konja na raspolaganju - odgovori upravitelj postaje klanjajući
se.
- Trebam ih odmah.- Ne možete ih dobiti.
- A čiji su ono konji koje su upravo upregli u tarantas?
- Ti konji pripadaju ovom putniku - odgovori upravitelj pokazujući na Mihaila
Strogova.
- Neka ih ispregnu!... - reče putnik glasom koji ne trpi pogovora.
Mihail Strogov priđe bliže.
- Te sam konje ja unajmio - reče.
- Vrlo važno! Ja ih trebam. Hajde! Brzo! Nemam vremena za traćenje.
- Ni ja nemam vremena za traćenje - odvrati Mihail Strogov, koji je htio ostati
miran ali se teško svladavao.
Nadja je stajala pokraj njega, također mirna, ali zabrinuta zbog scene koju je
valjalo izbjeći.
- Dosta! - ponovi putnik. Zatim priđe upravitelju postaje i poviče prijeteći: -
Neka ispregnu konje iz onog tarantasa i upregnu ih u moju berlinu!
Upravitelj postaje bio je veoma smeten, nije znao koga da posluša, pa je
pogledao Mihaila Strogova, koji je, očito, imao pravo da se odupre putnikovim
neopravdanim zahtjevima.
Mihail Strogov krzmaše časak. Nije se htio poslužiti svojom podorožnajom
koja bi svratila pažnju na njega, a nije htio ni ustupiti konje jer bi se onda zadržao.
Isto tako nije htio ni zametnuti kavgu koja bi ga mogla spriječiti da izvrši svoj
zadatak.
Novinari su ga gledali, spremi, uostalom, da mu pomognu ako on to zatraži od
njih.
- Moji će konji ostati upregnuti u mojim kolima - reče Mihail Strogov ne
dižući, međutim, glas više nego što bi priličilo jednom običnom trgovcu iz
Irkutska.
Tada putnik pristupi Mihailu Strogovu, metne mu grubo ruku na rame i reče
prodornim glasom:
- Tako, dakle? Nećeš mi ustupiti konje?
- Neću - odgovori Mihail Strogov.
- E pa, dobro, onda će konji pripasti onome od nas koji bude mogao nastaviti
put! Brani se jer te neću štedjeti!
I, govoreći tako, putnik naglo isuče sablju iz korica i spremi se za borbu.
Nadja skoči pred Mihaila Strogova.
Harry Blount i Alcide Jolivet pođoše prema njemu.
- Neću se tući - reče jednostavno Mihail Strogov i, da bi se lakše svladao,prekriži ruke na prsima.
- Nećeš se tući?
- Neću.
- Čak ni sad? - uzvikne putnik.
I, prije nego što ga je itko mogao zadržati, on udari drškom biča Mihaila
Strogova po ramenu.
Na tu uvredu Mihail Strogov strašno problijedje. On digne uvis otvorene šake
kao da će zdrobiti njima toga grubijana, ali se krajnjim naporom svlada. Dvoboj bi
značio više nego zakašnjenje, to bi možda značilo da neće izvršiti svoj zadatak!...
Bolje je izgubiti nekoliko sati!... Jest, ali kako progutati ovu uvredu?
- Hoćeš li se sad tući, kukavico? - ponovi putnik, koji ne bijaše samo osoran,
nego i prost.
- Neću! - odgovori Mihail Strogov, koji se i ne pomakne gledajući putnika
pravo u oči.
- Dajte konje, i to odmah! - reče ovaj posljednji.
I iziđe iz čekaonice. Upravitelj pošte pođe odmah za njim, pošto je slegao
ramenima i odmjerio Mihaila Strogova pogledom punim neodobravanja.
Dojam koji je ovaj događaj ostavio na novinare nije mogao biti povoljan za
Mihaila Strogova. Njihovo je razočaranje bilo očito. Da se ovaj krupni mladić dade
ovako udariti a da ne zatraži zadovoljštinu za ovakvu uvredu! Zato ga samo
pozdraviše i odoše, a Alcide Jolivet reče Harrvju Blountu:
- Nikad se ne bih ovome nadao od čovjeka koji umije onako vješto rasporiti
uralskog medvjeda! Pa zar je zbilja istina da se hrabrost očituje samo u određeno
vrijeme i u određenim oblicima! Tu mi više ništa nije jasno! Možda nama ipak
nedostaje to što nismo nikad bili robovi?
Čas kasnije lupa kotača i pucketanje bičem označiše da berlina, u koju bijahu
upregnuti konji iz tarantasa, brzo odlazi s poštanske postaje.
U poštanskoj čekaonici ostadoše samo nepomična Nadja i uzdrhtali Mihail
Strogov.
Carev glasnik sjedne svejednako prekriženih ruku na prsima. Bio se ukipio.
Ipak, bljedilo njegova muškog lica zamijenilo je rumenilo za koje se ne bi reklo da
potječe od stida.
Nadja nije sumnjala da su samo neobično važni razlozi mogli nagnati takva
čovjeka da podnese takvo poniženje.
Pa mu priđe, kao što je on njoj prišao na policiji u Nižnjem Novgorodu, i reče
mu:- Daj mi ruku, brate!
U isto vrijeme njen prst otare, gotovo materinskom kretnjom, suzu koja samo
što nije kanula iz oka njena suputnika.XIII
DUŽNOST IZNAD SVEGA
 
Nadja je slutila da neka tajna pobuda upravlja svim postupcima Mihaila
Strogova, da on, iz nekog nepoznatog razloga, ne pripada sebi, da nema prava
raspolagati sa sobom i da se u ovoj prilici junački žrtvovao u korist dužnosti,
toliko, štoviše, da je otrpio i smrtnu uvredu.
Nadja nije, uostalom, ništa pitala Mihaila Strogova. Nije li rukom koju mu je
pružila unaprijed odgovorila na sve što bi joj on mogao kazati?
Mihail Strogov šutio je cijelu večer. Kako im upravitelj postaje nije mogao
dati svježih konja do sutradan ujutro, morali su provesti cijelu noć na postaji. Nadja
je to trebala iskoristi da se malo odmori, pa su joj spremili sobu.
Nije bilo sumnje da bi djevojka radije ostala uz svog suputnika, ali je slutila da
je njemu potrebna samoća, pa je pošla u svoju sobu.
Ipak, u trenutku kad je odlazila, nije se mogla suzdržati a da se ne oprosti s
njim.
- Brate... - prošapće.
Ali je Mihail Strogov zadrži pokretom ruke. Djevojci se ote uzdah iz grudi i
ona iziđe iz čekaonice.
Mihail Strogov nije uopće legao. Ionako ne bi mogao spavati ni časka. Ono
mjesto gdje ga je onaj osorni putnik udario bičem, peklo ga je kao živa rana.
- Za domovinu i za Baćušku! - prošapće napokon, na kraju svoje večernje
molitve.
Ipak je osjećao neodoljivu potrebu da dozna tko je taj čovjek koji ga je udario,
odakle je došao i kamo je otišao. Njegove crte lica toliko su mu se bile urezale u
sjećanje da se nije morao bojati da će ih ikad zaboraviti.
Mihail Strogov pozva upravitelja postaje.
Taj Sibirac starog kova odmah dođe i, gledajući mladića pomalo s visoka,
čekaše njegova pitanja.
- Jesi li ti iz ovog kraja? - upita ga Mihail Strogov.
- Jesam.
- Poznaješ li onog čovjeka koji mi je uzeo konje?
- Ne poznajem.- Nisi ga nikad prije vidio?
-Nisam!
- Što misliš, tko je taj čovjek?
- Neki gospodin koji zna zapovijedati!
Mihail Strogov prostrijeli Sibirca pogledom, ali upravitelj postaje i ne trepne.
- I ti se usuđuješ tako suditi o meni! - uzvikne Mihail Strogov.
- Usuđujem se - odvrati Sibirac - jer ima nešto što ni običan trgovac ne smije
prihvatiti a da ne vrati!
- Udarac bičem?
- Udarac bičem, mladiću! Ja sam dovoljno star i jak da ti to mogu reći!
Mihail Strogov priđe upravitelju stanice i stavi mu svoje snažne ruke na
ramena. Zatim reče neobično mirno:
- Odlazi, prijatelju, odlazi! Inače ću te ubiti!
Upravitelj postaje ga ovaj put shvati.
- Više ga volim ovakva - promrmlja.
I ode bez riječi.
Sutradan, 24. srpnja, u osam sati izjutra, upregoše tri snažna konja u tarantas.
Mihail Strogov i Nadja sjedoše u njega i uskoro, iza jednog zavoja, ostaviše za
sobom Išim koji im je ostao u užasnoj uspomeni.
Na nekoliko postaja na kojima se zaustavio toga dana, Mihail Strogov mogao
je ustanoviti da je berlina svejednako pred njima na cesti što vodi u Irkutsk, i da
njen putnik, koji se žuri koliko i on, ne gubi ni trenutka na putu kroz stepu.
U četiri sata popodne morali su, sedamdeset i pet vrsta dalje, kod postaje
Abatske, prijeći rijeku Išim, jednu od najvažnijih pritoka Irtiša,
Ovu su rijeku prešli nešto teže nego Tobol. Na tom je mjestu Išim prilično brz.
U sibirskoj zimi lako je prijeći preko svih tih stepskih rijeka koje prekrije led debeo
i po metar-dva, pa ih putnik prijeđe a da to i ne primijeti, jer im se korito izgubi
pod golemim bijelim pokrivačem koji svuda podjednako pokriva stepu, ali ih je
ljeti gdjekad vrlo teško prijeći.
I zaista, trebalo im je dva sata da prijeđu Išim, što je ozlojedilo Mihaila
Strogova, pogotovo što je od splavara doznao nepovoljne vijesti o tatarskoj najezdi.
Evo što se pričalo.
Nekoliko se Feofar-kanovih izvidnica navodno već bilo pojavilo na obje obale
Irtiša u njegovu donjem toku, u južnim krajevima Tobolske gubernije. Omsk je bio
ozbiljno ugrožen. Govorilo se o nekakvu okršaju između sibirskih jedinica i Tatara
na granici Velikih kirgiskih horda - okršaju koji se nije svršio dobro za Ruse, kojisu tu bili suviše slabi. Stoga su se te postrojbe povukle, a nakon toga je došlo do
opće seobe seljaka iz te pokrajine. Pričalo se o strašnim zvjerstvima koje su
počinili osvajači, o pljačkama, krađama, paležima i ubojstvima. Bio je to pravi
tatarski način ratovanja. Ljudi su sa svih strana bježali pred Feofar-kanovom
prethodnicom. Mihail Strogov se najviše bojao da će zbog ovoga iseljavanja iz
trgovišta i zaselaka ostati bez prijevoznih sredstava. Zato se žurio da što prije
stigne u Omsk. Možda će nakon toga grada uspjeti odmaknuti tatarskim
izvidnicama, koje napreduju dolinom Irtiša, i izbiti na slobodnu cestu do Irkutska.
Baš tu gdje je tarantas prešao rijeku završava se ono što se na vojnom jeziku
zove "Išimska linija", niz kula ili drvenih tvrđavica što se protežu od južne granice
Sibira na dužini od oko četiristo vrsta (427 kilometara). Prije su te tvrđavice čuvali
odredi kozaka koji su branili taj kraj i od Kirgiza i od Tatara. Ali, otkako su ruske
vlasti smatrale da su te horde potpuno pokorene, te su tvrđavice bile napuštene i
nisu više ničemu služile, baš kad su bile najpotrebnije. Većina ih je bila spaljena, a
nekoliko stupova dima koji se dizao na obzoru prema jugu i na koji su splavari
upozorili Mihaila Strogova, svjedočilo je o približavanju tatarske prethodnice.
Čim je skela prenijela tarantas i njegovu zapregu na desnu obalu Išima, putnici
nastaviše svom brzinom put kroz stepu.
Bilo je sedam sati uvečer. Nebo je bilo veoma naoblačeno. U nekoliko je
mahova pao pljusak tako da je prašine bilo manje i cesta je bila bolja.
Otkako su krenuli iz Išima, Mihail Strogov je jednako šutio. Ipak se i dalje
trudio olakšati Nadji ovo putovanje bez predaha i odmora, iako se djevojka nije ni
na što žalila. Ona je željela da konji imaju krila. Nešto joj je neprestano govorilo da
se njenu suputniku žuri još više nego njoj da stigne u Irkutsk, a koliko ih je još
vrsta razdvajalo od cilja!
Pade joj na pamet da je majka Mihaila Strogova, ako su Tatari zauzeli Omsk u
kojem ona živi, u velikoj opasnosti i da je zato njen sin neobično zabrinut, te da je
to dovoljno da objasni njegovu nestrpljivost da je vidi.
Zbog toga je Nadja u jednom trenutku pomislila da mora s njim porazgovarati
o staroj Marfi, i o tome kako se našla sama usred ovih ozbiljnih događaja.
- Jesi li primio kakve vijesti od majke otkako je počela najezda? - upita ga.
- Nikakve, Nadja. Majka mi je posljednji put pisala prije dva mjeseca, ali to su
bile dobre vijesti. Marfa je odrješita žena, hrabra Sibirka. Iako je stara, sačuvala je
svu svoju moralnu snagu. Umije trpjeti.
- Posjetiti ću je, brate - živo će Nadja. - Ti me nazivaš sestrom, pa sam ja,
prema tome, Marfina kći!
A kako Mihail Strogov nije ništa odgovarao, ona doda: - Možda je uspjelapobjeći iz Omska?
- To je moguće, Nadja - odgovori Mihail Strogov. - Čak se nadam da je stigla
u Tobolsk. Stara Marfa mrzi Tatare. Ona poznaje stepu, nije plašljiva i valjda je
uzela svoj štap i pošla niz Irtiš. Nema mjesta u cijeloj pokrajini koje ona ne
poznaje. Koliko je puta prokrstarila svim tim krajem s mojim starim ocem, i koliko
sam ih puta ja, još kao dijete, pratio na njihovim putovanjima kroz sibirsku
pustinju! Da, Nadja, nadam se da je moja majka otišla iz Omska!
- A kad ćeš je vidjeti?
- Pa, vidjet ću je... kad se vratim.
- Ali, ako ti je majka u Omsku, zadržat ćeš se valjda sat vremena da odeš do
nje da je zagrliš!
- Neću!
- Nećeš je ni vidjeti?
- Neću, Nadja!... - odgovori Mihail Strogov, kome su se prsa nadimala i koji je
znao da neće više moći dalje odgovarati na djevojčina pitanja.
- Kažeš da nećeš! O, brate, kakvi te razlozi mogu spriječiti da vidiš majku ako
je ona u Omsku?
- Kakvi razlozi, Nadja! Pitaš me kakvi razlozi! - uzvikne Mihail Strogov toliko
izmijenjenim glasom da djevojka protrne. - Ama, isti oni razlozi zbog kojih sam se
toliko svladavao da sam ispao kukavica pred onim bijednikom koji...
Nije mogao izgovoriti rečenicu do kraja.
- Umiri se, brate! - reče mu Nadja najumilnije što je mogla. - Ja znam samo
jedno, ili bolje reći ne znam nego slutim! A to je da jedan osjećaj upravlja sada
svim tvojim postupcima; osjećaj dužnosti koja ti je svetija, ako je to moguće, od
dužnosti koja veže sina za majku!
Nadja ušutje i od tada izbjegavaše svaki razgovor koji bi se mogao odnositi na
izuzetni položaj Mihaila Strogova. Tu se krila neka tajna koju je trebalo poštivati. I
ona ju je poštivala.
Sutradan, 25. srpnja, u tri sata izjutra, tarantas je stigao na poštansku postaju u
Tjukalinsku pošto je prevalio sto dvadeset vrsta od rijeke Išima.
Brzo su promijenili konje. Međutim, prvi put se jamščik nećkao da pođe
tvrdeći da tatarski odredi krstare stepom i da će putnici, konji i kola postati lak
plijen pljačkaša.
Mihail Strogov udobrovoljio je jamščika samo novcem, jer se nije htio ni u
ovoj prilici poslužiti svojom podorožnajom. Posljednji je ukaz bio brzojavno
priopćen i poznat u sibirskim pokrajinama, pa bi jedan Rus, koji je izričitooslobođen da se pokorava tim odredbama, svakako svratio pažnju na sebe, što je
carev glasnik htio pošto-poto izbjeći. A možda se prepredeni jamščik skanjivao
samo zato da što više iskamči od nestrpljivog putnika? Ili je zaista imao razloga da
se boji neke opasne pustolovine?
Napokon je tarantas krenuo i tako je brzo išao da je do tri sata popodne
prevalio osamdeset vrsta i stigao u Kulačinsko. Zatim se, nakon sat vremena, našao
na obali Irtiša. Omsk je bio svega dvadesetak vrsta daleko.
Irtiš je velika rijeka i jedna od glavnih sibirskih arterija koje valjaju svoje
vode prema sjeveru Azije. Rođen na Altajskom gorju, on teče ukoso od jugoistoka
prema sjeverozapadu i ulijeva se u Ob nakon gotovo sedam tisuća vrsta dugog toka.
U ovo doba godine, kad nabujaju rijeke cijelog sibirskog bazena, razina je
Irtiša neobično visoka. Prema tome je struja veoma jaka, gotovo kao bujica, i
prilično je teško prijeći rijeku. Ni najbolji je plivač ne bi mogao preplivati, a čak je
i prelazak skelom prilično opasan.
Ali ta opasnost, kao i sve druge, nije mogla ni načas zadržati Mihaila Strogova
i Nadju, koji su bili spremni prkositi svakoj opasnosti, kakva god ona bila.
Ipak, Mihail Strogov predložio je svojoj mladoj suputnici da najprije on
prijeđe rijeku s tarantasom i zapregom, jer se pribojavao da ne pretovare skelu. Kad
iskrca konje i kola na drugu obalu, vratit će se po Nadju.
Nadja nije pristala. Tako bi izgubili sat vremena, a ona nije htjela da samo radi
njene sigurnosti izgube i jedan trenutak.
Prilično su se teško ukrcali jer je strma obala bila djelomice poplavljena, pa
skela nije mogla pristati uz samu brežinu.
Ipak, pošto se pomučio oko pola sata, splavar je smjestio tarantas s tri konja na
skelu. Tada se ukrcaše i Mihail Strogov, Nadja i jamščik te se otisnuše od obale.
U početku je sve išlo kako treba. Riječnu je maticu malo više uzvodno sjekao
dugačak rt tako da se stvarala suprotna struja koju je skela lako prešla. Dva su se
splavara otiskivala dugačkim čakljama kojima su veoma vješto rukovali; ali, što su
se više primicali sredini rijeke, ona je bivala sve dublja tako da se splavari uskoro
nisu više mogli odupirati ramenom o čaklje, kojima je vrh virio svega tridesetak
centimetara iz vode i kojima je zato bilo teško i nespretno baratati.
Mihail Strogov i Nadja sjedili su na stražnjem dijelu skele i, strahujući
neprestano da ne izgube suviše vremena, prilično zabrinuto promatrali splavare
kako upravljaju skelom.
- Pazi! - vikne jedan od njih svom drugu.
A viknuo je zato što je skela naglo promijenila smjer. Sad je bila usred matice
koja ju je brzo nosila. Trebalo je, dakle, vješto rukujući čakljama, presjeći ukosotok rijeke. Naslanjajući krajeve čaklji na niz utora ispod razme, splavari su uspjeli
ukositi skelu i ona se malo-pomalo primicala desnoj obali.
Moglo se pouzdano računati da će pristati uz obalu pet-šest vrsta nizvodno od
mjesta gdje su se ukrcali, ali to nije ništa smetalo, samo da se konji i ljudi sretno
iskrcaju.
Splavari, snažni ljudi, potaknuti još i obećanjem da će biti dobro nagrađeni,
nisu ni sumnjali da neće uspješno obaviti ovaj teški prelazak preko Irtiša. Ali nisu
računali na nesretan slučaj koji nisu mogli spriječiti, a ni njihova revnost ni
spretnost nisu im tu mogle ništa pomoći.
Skela je bila usred matice, podjednako daleko od jedne i od druge obale, i
plovila je brzinom od dvije vrste na sat, kad Mihail Strogov ustade i zagleda se
uzvodno uz rijeku. Opazio je nekoliko čamaca koji su neobično brzo plovili niz
maticu, jer su imali i vesla kojima su ljudi u njima veslali.
Lice se Mihaila Strogova odjednom zgrči i on nehotice krikne:
- Što je? - upita ga djevojka.
Ali, prije nego što joj je Mihail Strogov dospio odgovoriti, jedan splavar
uplašeno uzvikne:
-Tatari! Tatari!
To su zaista bili čamci puni vojnika koji su brzo plovili niz Irtiš, i za nekoliko
su minuta morali stići skelu koja je bila suviše natovarena da bi im mogla
umaknuti. Splavari su, prestravljeni pojavom Tatara, ostavili svoje čaklje i počeli
očajno zapomagati.
- Samo hrabro, prijatelji! - uzvikne Mihail Strogov. - Samo hrabro! Dobit ćete
pedeset rubalja ako stignemo na desnu obalu prije čamaca!
Splavare obodriše ove riječi pa ponovo dohvatiše čaklje i nastaviše sjeći
maticu, ali uskoro postade jasno da neće umaknuti Tatarima.
Da neće Tatari mirno proći pored njih? To baš nije bilo vjerojatno. Trebalo je,
naprotiv, očekivati sve najgore od tih pljačkaša.
- Ne boj se, Nadja - reče Mihail Strogov - ali budi spremna na sve!
- Spremna sam - odgovori Nadja.
- Čak i u vodu da skočiš kad ti budem kazao?
- Čak i to.
- Uzdaj se u mene, Nadja!
- Uzdam se!
Tatarski čamci bili su još svega tridesetak metara daleko od njih. U njima je
bio odred bunarskih vojnika koji su bili krenuli u izviđanje prema Omsku.Skela je bila još za dvije svoje dužine daleko od obale. Splavari udvostručiše
napore. Mihail Strogov dohvati jednu čaklju i priskoči im u pomoć. Otiskivao se
nadljudskom snagom. Kad bi uspio iskrcati tarantas i potjerati konje galopom,
mogao bi se nadati da će uteći Tatarima koji su bili bez konja.
Ali sav im je trud bio uzaludan!
- Sarin na kiču! - povikaše vojnici iz prvoga čamca.
Mihail Strogov prepozna taj bojni poklič tatarskih gusara na koji je trebalo
odmah leći potrbuške.
A kako se ni splavari ni on ne pokoriše toj zapovijedi, Tatari žestoko pripucaše
i smrtno raniše dva konja.
U taj čas nešto udari u skelu... Čamci su pristali uz skelu sa strane.
- Hodi, Nadja! - uzvikne Mihail Strogov, spreman skočiti u vodu.
Djevojka htjede poći za njim, ali Mihaila Strogova pogodi koplje i on pade u
rijeku. Matica ga ponese, načas mu se pojavi ruka nad vodom, a onda on nestade.
Nadja krikne, ali prije nego što je stigla skočiti za Mihailom Strogovom,
uhvatiše je, ponesoše i prebaciše u jedan čamac.
Odmah zatim Tatari pobiše kopljima splavare i ostaviše skelu da je nosi voda,
te nastaviše ploviti niz Irtiš.XIV
MAJKA I SIN
 
Omsk je službeno glavni grad Zapadnog Sibira. To nije najvažniji grad
istoimene gubernije jer Tomsk ima više stanovnika i veći je, ali je u Omsku sjedište
general-gubernatora te prve polovice azijske Rusije.
Omsk se zapravo sastoji od dva odvojena grada, u jednom su samo vlasti i
službenici, a u drugom stanuju ponajviše sibirski trgovci, iako to nije izrazito
trgovačko mjesto.
Taj grad broji od dvanaest to trinaest tisuća stanovnika. Opasuje ga opkop
utvrđen bastionima, ali su sve te utvrde građene od zemlje te ga slabo brane. Stoga
su Tatari, koji su to dobro znali, pokušavali u to vrijeme osvojiti ga na juriš, u čemu
su i uspjeli nakon nekoliko dana opsade.
Posada Omska, koja je spala na dvije tisuće ljudi, hrabro se branila, ali su je
emirove postrojbe nadjačale i potiskivale malo-pomalo iz trgovačke četvrti tako da
se morala povući u gornji grad.
Tu su se utvrdili general-gubernator i njegovi časnici i vojnici. Oni su gornji
grad pretvorili u neku vrstu tvrđave pošto su po kućama i crkvama probili
puškarnice, i dosad su se dobro držali u tom "kremlju" napravljenom na brzu ruku,
iako nisu imali mnogo nade da će im pomoć stići na vrijeme. I zaista, tatarske
postrojbe koje su se spuštale niz Irtiš dobivale su svaki dan nova pojačanja i, što je
bilo još gore, sad im je zapovijedao jedan časnik, izdajica svoje domovine, ali
veoma sposoban čovjek koji nije prezao ni od čega.
Bio je to pukovnik Ivan Ogarjov.
Ivan Ogarjov bio je strašan kao i tatarske poglavice koje je tjerao u borbu, ali
je uz to bio i školovan časnik. Kako je u sebi imao malo mongolske krvi po majci,
koja je bila azijskog podrijetla, volio je lukavštine, rado je pleo zamke i nije
zazirao ni od kakvih sredstava kad je htio doznati neku tajnu ili postaviti kakvu
klopku. Lukav po naravi, rado je pribjegavao i najgorim opsjenama prerušavajući
se katkad u prosjaka i savršeno umijući poprimiti svaki oblik i svako držanje. Osim
toga, bio je okrutan i mogao je, ako zatreba, biti i krvnik. Feofar-kan imao je u
njemu dostojna pomagača u ovom nesmiljenom ratu.
Kad je Mihail Strogov stigao na obalu Irtiša, Ivan Ogarjov je već bio gospodar
Omska i stezao je obruč oko gornjeg grada, jer se žurio da što prije pođe u Tomsk
gdje se bila okupila glavnina tatarske vojske.Feofar-kan je zaista prije nekoliko dana bio zauzeo Tomsk, odakle su osvajači,
koji su već gospodarili središnjim Sibirom, imali krenuti na Irkutsk.
Irkutsk je bio pravi cilj Ivana Ogarjova.
Plan ovoga izdajice sastojao se u tome da se predstavi pod lažnim imenom
velikom knezu, da zadobije njegovo povjerenje i da u zgodnom trenutku Tatarima
preda grad i samog velikog kneza.
Kad bi se domogli takva grada i takva taoca, cijeli bi azijski Sibir pao u ruke
osvajačima.
Međutim, kao što je poznato, car je saznao za tu urotu i povjerio je Mihailu
Strogovu onu važnu poruku baš zato da je omemogući. Zato je i dao mladom
glasniku najstrože upute da neopažen prođe kroz osvojene krajeve.
Dosad je Mihail Strogov dobro obavio taj zadatak, ali hoće li ga moći izvršiti
do kraja?
Rana koju je bio zadobio nije bila smrtonosna. Plivajući tako da ga ne opaze,
dočepao se desne obale i pao onesviješten u trsci.
Kad se osvijestio, vidio je da se nalazi u kolibi nekog mužika, koji ga je
prihvatio i njegovao i kojem je imao zahvaliti što je još živ. Koliko je dugo bio gost
ovoga čestitog Sibirca? Nije znao. Ali, kad je otvorio oči, ugledao je nad sobom
dobroćudno bradato lice čovjeka koji ga samilosno gledaše. Htio ga je upitati gdje
je, ali ga mužik preduhitri riječima:
- Nemoj govoriti, baćuška, nemoj govoriti! Još si preslab. Kazat ću ti gdje si i
što se sve dogodilo otkako sam te donio u svoju kolibu.
I mužik ispripovjedi Mihailu Strogovu kako je tekla borba koju je gledao
svojim očima, kako su Tatari iz čamaca napali skelu, opljačkali tarantas i pobili
splavare... Ali ga Mihail Strogov nije više slušao, već je prinio ruku odijelu i
napipao carsko pismo koje mu je još bilo na prsima.
Odahne, ali to još nije bilo sve.
- Sa mnom je bila i jedna djevojka! - reče.
- Nju nisu ubili! - odgovori mužik čitajući zabrinutost u očima svoga gosta. -
Odnijeli su je u čamac i produžili niz Irtiš! Bit će još jedna zarobljenica više pored
tolikih drugih koje su otjerali u Tomsk!
Mihail Strogov nije mogao govoriti. Metnuo je ruku na srce ne bi li mu
zaustavio lupanje. Ali, usprkos tolikim kušnjama, osjećaj dužnosti vladao je svim
njegovim bićem.
- A gdje sam sad? - zapita.
- Na desnoj obali Irtiša, svega pet vrsta od Omska - odgovori mužik.- Pa kakvu sam to ranu zadobio da me je ovako shrvala? Da nisam ranjen od
taneta?
- Nisi, nego si dobio udarac kopljem u glavu, ali ti je rana već zarasla -
odgovori mužik. - Još dva-tri dana odmora, baćuška, pa ćeš moći nastaviti put. Pao
si u rijeku, ali te Tatari nisu dirali ni pretresali, i kesa ti je još u džepu.
Mihail Strogov pruži mužiku ruku. Zatim se naglo pridigne i reče:
- Je li, prijatelju, koliko sam već dugo kod tebe?
- Tri dana.
- Izgubio sam tri dana!
- Tri dana si ležao u nesvijesti!
- Imaš li konja da mi prodaš?
- Hoćeš krenuti?
- Hoću odmah.
- Nemam ti ja, baćuška, ni konja ni kola! Kuda Tatari prođu, tu ništa ne ostaje!
- Pa ništa, onda ću pješice u Omsk da potražim kakva konja...
- Odmori se još koji sat pa ćeš lakše nastaviti put!
- Ni časa!
- Hajde onda! - reče mužik shvaćajući da se ne može boriti protiv volje svoga
gosta. - Ja ću te odvesti - nadoda. - U Omsku još ima prilično Rusa pa te možda
nitko neće ni zapaziti.
- Neka ti Bog plati, prijatelju, za sve što si uradio za mene! - reče Mihail
Strogov.
- Da mi plati! Samo se budale nadaju nagradi na ovom svijetu -odvrati mužik.
Mihail Strogov iziđe iz kolibe. Kad htjede poći, uhvati ga takva vrtoglavica da
bi pao da ga nije mužik pridržao, ali ga svježi zrak začas okrijepi. Tada osjeti bol
od rane na glavi. Šubara je, na sreću, bila ublažila žestinu udarca, a on je, kao što
znamo, bio snažan i nije lako klonuo duhom. Pred očima mu je bio samo jedan cilj,
da stigne u daleki Irkutsk! Ali najprije je trebalo da bez zadržavanja prođe kroz
Omsk.
- Naka Bog bude na pomoći majci i Nadji! - prošapće. - Zasad još nemam
prava misliti na njih!
Mihail Strogov i mužik uskoro stigoše u trgovačku četvrt donjeg grada u koju
uđoše bez poteškoća, iako je bila zaposjednuta vojskom. Opkop je bio srušen na
više mjesta pa su kroz te otvore ulazili pljačkaši koji su išli za Feofar-kanovom
vojskom.
U samu Omsku, po ulicama i trgovima, vrvjeli su tatarski vojnici, ali seopažalo da im je nečija željezna ruka nametnula stegu na koju nisu baš bili navikli.
Nikad nisu išli pojedinačno, nego u skupinama i naoružani da bi se mogli obraniti
od svakog napada.
Na glavnom trgu, pretvorenom u tabor koji su čuvali brojni stražari,
logorovalo je dvije tisuće Tatara u uzornom redu. Konji su bili privezani za kolce,
ali vazda pod opremom i spremni da krenu čim se zapovjedi. Omsk je bio samo
privremeno odmorište tog tatarskog konjaništva koje su zacijelo više privlačile
bogate ravnice Istočnog Sibira, gdje su gradovi bogatiji, a polja plodnija pa, prema
tome, i pljačka unosnija.
Više trgovačke četvrti dizao se terasasto gornji grad, koji Ivan Ogarjov nije još
bio uspio osvojiti, i pored nekoliko snažnih napada koji su bili junački odbijeni. Na
njegovim zidinama s puškarnicama vijorila se ruska zastava.
Mihail Strogov i njegov vodič pozdraviše je osjećajući opravdan ponos.
Mihail Strogov poznavao je izvrsno Omsk i, idući za svojim vodičem, klonio
se prometnih ulica. Nije da se bojao da će ga tko prepoznati. U tom ga je gradu
samo njegova majka mogla zazvati pravim imenom, ali se on bio zarekao da je
neće potražiti, pa je nije mogao ni vidjeti. Uostalom, možda je ona pobjegla u neki
mirni kutak stepe, što je on od sveg srca i želio da je učinila.
Mužik je, na svu sreću, poznavao nekog upravitelja pošte za koga je vjerovao
da će htjeti bilo iznajmiti, bilo prodati kola ili konje, ako mu se dobro plati. Ostala
je još jedino poteškoća kako da Mihail Strogov iziđe iz grada, ali su mu za to mogli
dobro poslužiti otvori u opkopu.
Mužik je, dakle, vodio svoga gosta ravno u poštansku postaju kad, u jednoj
uskoj ulici, Mihail Strogov iznenada zastade i skoči za neki zid.
- Što ti je? - živo ga upita mužik, veoma začuđen tim naglim pokretom.
- Šuti! - brzo odvrati Mihail Strogov prinoseći prst ustima.
U tom je času odred Tatara skrenuo s glavnog trga u ulicu kojom su Mihail
Strogov i njegov pratilac bili upravo pošli.
Na čelu odreda od dvadesetak konjanika bio je neki časnik u veoma
jednostavnoj odori. Premda je brzo prelijetao pogledom s jedne strane na drugu,
nije mogao opaziti Mihaila Strogova koji se bio hitro sklonio.
Odred je išao brzim kasom kroz tu usku ulicu. Ni časnik ni njegova pratnja
nisu se obazirali na prolaznike. Ovi su jadnici jedva imali vremena da im se maknu
s puta. Zato se razleglo nekoliko prigušenih krikova na koje su konjanici odmah
odgovorili udarcima kopalja, te se ulica začas ispraznila.
Kad pratnja prođe, Mihail Strogov se okrene mužiku i upita ga:
- Tko je bio onaj časnik?Dok je to pitao, bio je blijed kao krpa.
- To je Ivan Ogarjov - odgovori Sibirac tihim glasom koji je odavao mržnju.
- On! - uzvikne Mihail Strogov, kome se ta riječ ote u nastupu gnjeva koji ne
mogaše obuzdati.
On je u tom časniku prepoznao putnika koji ga je udario na postaji u Išimu! I
najednom mu sijevne u glavi da ga taj putnik, premda ga je samo načas vidio,
ujedno podsjeća na onog starog Ciganina čije je riječi slučajno čuo na sajmu u
Nižnjem Novgorodu.
Mihail Strogov nije se prevario. To je bio isti čovjek. Ivan Ogarjov je uspio,
prerušen u Ciganina, napustiti sa Sangarinom družinom Nižnje-novgorodsku
pokrajinu, kamo je bio došao da medu brojnim strancima iz Središnje Azije potraži
pristaše za ostvarenje svoga prokletog nauma. Sangara i njeni Cigani, pravi
doušnici u njegovoj službi, bili su mu odani dušom i tijelom. On je one noći na
sajmištu izgovorio one čudne riječi čiji je smiso Mihail Strogov sad tek shvatio,
putovao je 
Kavkazom
 sa cijelom onom ciganskom bandom i doputovao onom
drugom cestom, od Kazanja preko Urala i Išima, u Omsk gdje je sad gospodar.
Ivan Ogarjov je tek prije tri dana bio stigao u Omsk i, da nije bilo onoga
njihova kobnog susreta u Išimu i događaja koji ga je zadržao tri dana na obali Irtiša,
Mihail Strogov zacijelo bi bio stigao prije njega u Irkutsk!
I tko zna koliko bi još nesreća izbjegao u budućnosti!
Kako bilo da bilo, Mihail Strogov se više nego ikad morao kloniti Ivana
Ogarjova i čuvati se da ga on ne vidi. Kad dođe vrijeme da se nađe s njim licem u
lice, znat će ga naći, pa ma bio on, Ivan Ogarjov, gospodar svekolikog Sibira!
Mužik i on nastaviše, dakle, put kroz grad i dođoše do pošte. Kad padne noć,
neće biti teško izići iz Omska kroz neki otvor u opkopu. Ali nije mogao kupiti kola
koja bi mu zamijenila tarantas. Nije ih mogao ni kupiti ni unajmiti. A što će sad
kola Mihailu Strogovu? Nije li, na žalost, ostao sam? Bit će mu dovoljan konj, a
njega je, na svu sreću, mogao nabaviti. Bio je to durašan konj, sposoban da podnese
dugotrajne napore, konj kojeg je Mihail Strogov, kao dobar jahač, mogao dobro
iskoristiti.
Skupo ga je platio i za nekoliko je minuta bio spreman da pođe.
Bilo je četiri sata popodne.
Mihail Strogov morao je pričekati da padne mrak pa da se provuče kroz opkop,
a kako se nije htio pokazivati na ulicama Omska, ostao je na poštanskoj postaji i
naručio neko jelo. U čekaonici je bilo mnogo svijeta. Kao i na željezničkim
postajama u Rusiji, stanovnici su, veoma zabrinuti, dolazili ovamo da čuju novosti.
Pričalo se o tome kako će uskoro doći jedan ruski korpus, ali ne u Omsk već uTomsk, korpus koji bi trebao osloboditi taj grad od Feofar-kanovih Tatara.
Mihail Strogov pozorno je slušao sve što se priča, ali se nije upletao u
razgovore.
Odjednom protrne od uzvika koji ga potrese do dna duše. Uši ga gotovo
zabolješe od ove dvije riječi:
- Sine moj!
Njegova mati, stara Marta, stajala je pred njim! Smiješila mu se i sva drhtala!
Sirila ruke!...
Mihail Strogov ustade. Htjede pohrliti k njoj...
Ali ga iznenada zadrža pomiso na dužnost, na ozbiljnu opasnost koja se krije
za njegovu majku i za njega u ovom susretu, a tako je dobro vladao sobom da mu se
ni jedan mišić na licu nije ni pomakao.
U čekaonici je bilo okupljeno dvadesetak ljudi. Medu njima je možda bilo i
doušnika, a zar nisu u gradu znali da sin Marfe Strogov služi u odredu carevih
glasnika?
Mihila Strogov nije se pomaknuo s mjesta.
- Mihaile! - uzvikne majka.
- Tko ste vi, dobra ženo? - upita je Mihovil Strogov. Zapravo je više promucao
nego izgovorio te riječi.
- Tko sam ja? I ti me to pitaš? Pa, dijete moje, zar ne poznaješ više svoju
majku?
- Vi ste se prevarili!... - hladno će Mihail Strogov. - Zavarala vas je neka
sličnost...
Stara Marfa priđe ravno njemu i zapita gledajući ga u oči.
- Pa, zar nisi ti sin Petra i Marfe Strogov?
Mihail Strogov bi bio dao i svoj život samo da je mogao slobodno priviti
majku uza se!... Ali, kad bi popustio, bilo bi svršeno i s njim, i s njom, i s njegovim
zadatkom, i s njegovom zakletvom!... Svladavajući se svim silama, on sklopi oči da
ne gleda neizrecivu tjeskobu od koje se grčilo majčino lice, i povuče natrag ruke da
ne stegne drhtave ruke koje su ga tražile.
- Ja zbilja ne znam što hoćete reći, dobra ženo - odgovori on i ustukne
nekoliko koraka.
- Mihaile! - ponovo vikne stara majka.
- Ja se ne zovem Mihail! I nisam nikad bio vaš sin! Ja sam Nikolaj Korpanov,
trgovac iz Irkutska!...
I on naglo iziđe iz čekaonice dok su za njim posljednji put odjeknule riječi:- Sine moj! Sine moj!
Mihail je Strogov otišao jer je bio na izmaku snaga. Nije vidio svoju staru
majku kako je pala, gotovo izbezumljena, na klupu. Ali, kad je pritrčao upravitelj
da joj pomogne, starica se pridigla. Odjednom joj je nešto sijevnulo u glavi. Da se
nje odrekao sin, to nije bilo moguće! A da se prevarila i zamijenila nekog drugog za
njega, bilo je isto tako nemoguće. Ona je zaista vidjela svog sina, a ako je on nije
prepoznao, to je zato što nije htio i što nije smio da je prepozna, zato što je imao
neke strašno važne razloge da tako postupi! Od tada je, zatomljujući svoje
materinske osjećaje, mislila samo jedno: "Da ga nisam i nehotice upropastila?"
Baš sam luda! - govorila je svima koji su je ispitivali. - Prevarile su me oči!
Taj mladić nije moj sin! Glas mu je drukčiji! Na kraju ću u svakom čovjeku
vidjeti svoga sina.
Ne prođe ni deset minuta, a u pošti se pojavi neki tatarski časnik.
- Marfa Strogov? - zapita.
- Ja sam - odazva se starica tako mirnim glasom i tako spokojna lica da je
svjedoci maloprijašnjeg susreta nisu mogli ni prepoznati.
- Hajde sa mnom - reče časnik.
Marfa Strogov pode sigurnim korakom za tatarskim časnikom i iziđe iz pošte.
Za nekoliko se trenutaka našla u taboru na glavnom trgu pred Ivanom
Ogarjovom, kome su odmah bili dojavili sve pojedinosti onoga prizora.
Naslućujući istinu, Ivan Ogarjov je htio sam ispitati staru Sibirku.
- Kako se zoveš? - upita osorno.
- Marfa Strogov.
- Imaš li sina?
- Imam.
- Je li on carev glasnik?
- Jest.
- A gdje je sad?
- U Moskvi.
- I nemaš nikakvih vijesti od njega?
- Nemam.
- Otkada?
- Od prije dva mjeseca.
- A tko je onda onaj mladić koga si maloprije na poštanskoj postaji nazivala
sinom?- Neki mladi Sibirac koji mi se učinio sličan mom sinu - odgovori Marfa
Strogov. - To je već deseti za kojeg sam pomislila da je on otkako je grad pun
stranaca! Čini mi se da svuda samo njega vidim!
- Taj mladić, dakle, nije Mihail Strogov?
- Nije.
- Znaš li ti, babo, da ja mogu dati da te muče dok god ne priznaš istinu?
- Ja sam kazala istinu i ostat ću kod svojih riječi baš ako me budete i mučili.
- Taj Sibirac nije, dakle, Mihail Strogov? - upita je po drugi put Ivan Ogarjov.
- Nije! To nije on - odgovori po drugi put Marfa Strogov. - Mislite li da bih se
ja za išta na svijetu odrekla sina kakva mi je Bog dao?
Ivan Ogarjov pakosno pogleda staricu koja mu se rugala u brk. On je bio
uvjeren da je ona prepoznala svoga sina u mladom Sibircu. A ako se taj njen sin
najprije odrekao majke, i ako se sad majka odriče njega, to je moglo biti samo iz
nekog neobično važnog razloga.
Ivan Ogarjov nije više, dakle, sumnjao da je tobožnji Nikolaj Korpanov
zapravo Mihail Strogov, carev glasnik, koji se krije pod lažnim imenom i kome je
povjeren neki zadatak koji bi on morao pošto-poto saznati. Stoga je odmah izdao
nalog da pošalju potjeru za njim.
- A ovu ženu otpremite u Tomsk - reče okrećući se Marfi Strogov.
I dok su je vojnici grubo odvodili, on procijedi kroza zube:
- Natjerat ću ja tu staru vješticu da progovori, kad bude trebalo!XV
MO
Č
VARE BARAPSKE STEPE
 
Sva sreća što je Mihail Strogov onako naglo otišao sa postaje. Nalog Ivana
Ogarjova bio je odmah prenesen stražama na svim izlazima iz grada, a osobni je
opis Mihaila Strogova bio razaslan svim upraviteljima pošta ne bi li ga spriječili da
iziđe iz Omska. Ali on je dotle već bio prošao kroz jedan otvor u opkopu i jurio je
na konju kroz stepu, a kako nisu odmah pošli u potjeru za njim, bila je sva prilika
da će im umaknuti.
Mihail Strogov otišao je iz Omska 29. srpnja, u osam sati navečer. Taj je grad
otprilike na pola puta između Moskve i Irkutska, kamo je trebalo da stigne
najkasnije za deset dana ako je htio stići prije tatarskih kolona. Bilo je očito da je
onaj kobni susret s majkom otkrio tko je on. Ivanu Ogarjovu je sad moralo biti
jasno da je jedan carev glasnik upravo prošao kroz Omsk na putu u Irkutsk. Poruka
koju je taj glasnik nosio bila je zacijelo izvanredno važna. Mihail Strogov je, dakle,
znao da će biti poduzeto sve da ga uhvate.
Ali nije znao, niti je mogao znati, da je Marfa Strogov u rukama Ivana
Ogarjova i da će platiti, možda i glavom, uzbuđenje koje nije mogla svladati kad je
iznenada ugledala sina! Sva sreća što to nije znao! Tko zna bi li mogao odoljeti toj
novoj kušnji?
Mihail Strogov gonio je konja i prenosio na nj svu onu grozničavu
nestrpljivost koja ga je izjedala, tražeći od njega samo jedno, da ga što brže odnese
do prve poštanske postaje gdje će ga pokušati zamijeniti kakvom bržom zapregom.
Do ponoći je bio prešao sedamdeset vrsta i stigao do postaje Kulikovo. Ali tu
nije našao, kao što se i pribojavao, ni konja ni kola. Nekoliko je tatarskih odreda
bilo prošlo glavnom stepskom cestom i sve pokralo ili zaplijenilo, bilo u selima
bilo na poštanskim postajama. Mihail Strogov jedva da je našao još hrane za svoga
konja i za sebe.
Morao je, dakle, štedjeti konja jer nije više znao kad će ga i kako moći
zamijeniti. Ali, budući da je htio što dalje odmaknuti konjanicima koje je Ivan
Ogarjov zacijelo poslao u potjeru za njim, naumio je produžiti put. Pošto je
otpočinuo sat vremena, nastavio je juriti kroz stepu.
Do tada je vrijeme, srećom, bilo povoljno za put careva glasnika. Vrućina je
bila snošljiva. Noći su u to doba godine veoma kratke, a sad je, osim toga, cesta
bila donekle obasjana mjesečinom koja se probijala kroz oblake tako da se lijepovidjelo. Mihail Strogov je, uostalom, jahao kao čovjek koji poznaje put, ne
sumnjajući i ne dvoumeći se. Usprkos bolnim mislima koje su ga salijetale,
sačuvao je izvanrednu bistrinu duha i išao je prema svom cilju kao da ga vidi na
obzoru. Zastao bi katkad na nekom zavoju samo zato da mu konj malo predahne.
Tada bi sjahao da konju bude malo lakše, pa bi prislonio uho na zemlju i oslušnuo
ne odzvanja li stepom konjski topot. Kad ne bi čuo ništa sumnjivo, nastavio bi put.
Eh, da je bar cijeli Sibir obavila polarna noć, ona noć koja traje po nekoliko
mjeseci! Poželio je to jer bi tada sigurnije prošao.
Na dan 30. srpnja, u devet sati ujutro, prošao je postaju Turumov i ušao u
močvarni kraj Barapske stepe.
Tu, na dužini od tristo vrsta, prirodne su zapreke mogle biti neobično velike.
On je to znao, ali je znao i to da će ih ipak svladati.
U te goleme Barapske močvare, koje se prostiru od sjevera na jug između
šezdesete i pedeset druge paralele, slijeva se sva ona voda od kiša koja ne otječe ni
u Ob ni u Irtiš. Zemljište je te goleme kotline sve od ilovače, dakle nepropusno,
tako da se voda tu zadržava i veoma je teško ljeti proći kroz taj predjel.
Ali, tuda prolazi cesta što vodi u Irkutsk, preko bara, pištalina, jezera i
močvara iz kojih se, kad sunce pripeče, dižu nezdrava isparenja, tako da je put
veoma zamoran i počesto neobično opasan.
Zimi, kad se smrzne sve što je tekuće, kad snijeg poravna tlo i zaledi kužna
isparenja, saonice lako i slobodno klize po stvrdnutoj kori Barapske stepe. Tada
lovci rado navraćaju u taj kraj pun divljači i love kune zlatice, samure i one
skupocjene lisice čije se krzno mnogo traži. Ali ljeti močvara ponovo postane
glibovita, kužna i, kad nadode voda, čak i neprohodna.
Mihail Strogov potjera konja posred tresetne prerije koja nije više bila obrasla
onom niskom stepskom travom kojom se isključivo hrane velika sibirska stada. To
više nije bila beskrajna prerija, nego neka vrsta goleme šikare.
Zeleno busenje je bilo visoko metar-dva. Umjesto trave rasle su močvarne
biljke koje su zbog vlage i ljetne vrućine dosegle divovske razmjere. To su mahom
bili trska i rogoz koji su ispleli nerazmrsivu mrežu, neprobojnu rešetku išaranu
tisućama cvjetova što su se isticali živim bojama, napose ljiljanima i perunikama,
čiji su se mirisi miješali s toplim isparenjima koja su izbijala iz zemlje.
Mihail Strogov jurio je galopom između tih trskovih čestara i nije se vidio iz
močvara pokraj ceste. Travurina se dizala više njega i samo po letu nebrojenih ptica
močvarica, koje su uzlijetale iskraj ceste i osipale se u bučnim jatima po dubini
nebeskog svoda, vidjelo se da tu netko prolazi.
Cesta se, međutim, jasno ocrtavala. Čas se pružala kroz sam guštik močvarnihbiljaka, čas je zaobilazila vijugave obale golemih baruština, od kojih su neke bile
po nekoliko vrsta dugačke i široke tako da bi se mogle nazvati jezerima. Na drugim
mjestima nisu se mogle izbjeći ustajale vode kojima je prolazila cesta, ne preko
mostova nego preko klimavih, naslaganih dasaka koje su bile pokrivene debelim
slojevima ilovače i koje su se tresle kao kakva daščica prebačena preko ponora.
Neki od tih prijelaza od dasaka bili su dugački i po sto metara i počesto je tu
putnike, ili bar putnice, obuzimala nelagoda nalik na morsku bolest.
Mihail Strogov jurio je bez prestanka, i kad je tlo bilo tvrdo i kad se ugibalo
pod njim, preskakao preko rupa koje su se pojavljivale između trulih dasaka; ali,
koliko god brzo išli, ni konj ni jahač nisu mogli izbjeći ubodima dvokrilnih kukaca
koji u tom močvarnom kraju nikome ne daju mira.
Putnici koji moraju ljeti proći kroz Barabu pobrinu se da se opskrbe maskom
od konjske dlake za koju je pričvršćena veoma gusta žičana košulja koja im pokriva
ramena. Ali, usprkos takvim mjerama opreza, malo ih je koji iziđu iz tih močvara a
da im lice, vrat i ruke ne budu puni crvenih mrlja. Tu kao da je zrak ispunjen
tankim iglicama, i moglo bi se opravdano ustvrditi da ni viteški oklop ne bi mogao
zaštititi čovjeka od žalaca tih dvokrilaca. To je nezdrav kraj u kojem čovjek ima
mnogo muke s mušicama, komarcima, obadima i, štoviše, s nebrojenim sićušnim
insektima koji se ne vide prostim okom; ali, premda ih čovjek ne vidi, osjeća
njihove nesnosne ubode na koje se ni prekaljeni sibirski lovci ne mogu nikad
naviknuti.
Konj, koga su ujedali ti otrovni dvokrilci, skakao je kao da ga tisuće ostruga
bodu u slabine. Obuzet ludim bijesom, mahnitao je, bacakao se i prelazio vrstu za
vrstom brzinom ekspresnog vlaka, šibao se repom po slabinama i pokušavao trkom
ublažiti muke.
Samo se tako dobar jahač kao što je bio Mihail Strogov mogao zadržati u sedlu
dok se konj tako ponašao, naglo zastajao i skakao ne bi li se obranio od ujeda
dvokrilaca. Mihail Strogov je postao tako reći neosjetljiv na tjelesne boli, kao da je
neprestano bio pod narkozom, i živio je samo od želje da pošto-poto stigne na cilj, i
vidio je samo jedno u toj ludoj trci, a to je kako brzo odmiče cestom.
Tko bi pomislio da u tom kraju, tako nezdravom kad je toplo, mogu uopće
živjeti ljudi?
Ali živjeli su. S vremena ne vrijeme ukazivali su se, između divovskih trski,
sibirski zaseoci. Muškarci, žene, djeca, starci, obučeni u životinjske kože, lica
punih mjehurića premazanih smolom, napasali su tu svoja mala stada ovaca; ali, da
bi zaštitili ove životinje od insekata, palili su vatre od sirovih drva, koje su
održavali i danju i noću i kojih se ljut dim polako dizao nad golemom baruštinom.
Kad bi Mihail Strogov osjetio da će mu konj pasti od umora, zaustavio bi se ukojem od tih bijednih zaselaka i, zaboravljajući na svoj umor, istrljao bi vrućom
mašću ubodena mjesta na jadnoj životinji, kao što je običaj u Sibiru; zatim bi ga
nahranio i, tek kad bi ga dobro istimario i dao mu sve što treba, mislio je na sebe i
krijepio se kojim komadićem kruha i mesa i kojom čašom kvasa. Nakon sat
vremena, najviše dva, nastavio bi punom brzinom beskrajni put prema Irkutsku.
Tako je od Turumova prevalio devedeset vrsta i na dan 30. srpnja, u četiri sata
popodne, neosjetljiv na svaki umor, stigao u Jelamsk.
Tu je morao ostati cijelu noć da mu se konj odmori, jer ta srčana životinja nije
mogla dalje.
Ni u Jelamsku, kao ni drugdje, nije bilo nikakvih prijevoznih sredstava. Ni tu
nije bilo kola ni konja iz istih razloga kao i u ostalim trgovištima.
Jelamsk, gradić koji Tatari još nisu bili pohodili, bio je gotovo sasvim opustio,
jer ga je bilo lako osvojiti s juga, a teško mu je bilo priteći u pomoć sa sjevera. I
zato su, po naredbi viših vlasti, bili napušteni poštanska postaja, policijska uprava i
kotarsko poglavarstvo, a službenici i oni građani koji su mogli, povukli su se u
Kamsk, u središte Barabe.
Mihail Strogov je morao, dakle, prenoćiti u Jelamsku da bi mu se konj
odmarao dvanaest sati. Neprestano je držao na umu upute koje su mu dali u
Moskvi: da prođe nezapažen kroz Sibir i da svakako stigne u Irkutsk, ali da nipošto
ne upropasti uspjeh zbog brzine, pa je, prema tome, morao štedjeti jedino
prijevozno sredstvo koje mu je još preostalo.
Sutradan je Mihail Strogov krenuo iz Jelamska baš kad su javili da su se prve
tatarske izvidnice pojavile na cesti u Barabi deset vrsta od grada, te je ponovo
pojurio kroz taj močvarni kraj. Cesta je bila ravna i zato laka, ali veoma vijugava i
zato duža. Nije se, uostalom, moglo sići s ceste i udariti ravno kroz onaj neprohodni
splet bara i jezera.
Prvog kolovoza, o podne, stigao je Mihail Strogov u trgovište Spasko, sto
dvadeset vrsta dalje, a u dva sata zaustavio se u trgovištu Pokrovskom.
Njegov konj, koji je bio premoren jer se nije odmarao od Jelamska, nije mogao
ni koraka dalje.
Tu je Mihail Strogov morao izgubiti ostatak toga dana i cijelu noć da bi mu se
konj odmorio; ali sutradan ujutro, 2. kolovoza, krenuo je dalje i neprestano jurio po
napola preplavljenom zemljištu, a u četiri sata popodne stigao je u Kamsk, pošto je
bio prevalio sedamdeset i pet vrsta.
Krajolik se promijenio. To je malo trgovište Kamsk kao neki otok, pogodan za
stanovanje i zdrav, usred kraja nepogodnog za stanovanje. To je u samu središtu
Barabe. Tu su se, zahvaljujući isušivanju koje se postiglo reguliranjem Toma,pritoka Irtiša koji teče kroz Kamsk, ove kužne baruštine pretvorile u izvanredno
bogate pašnjake. Ali ta amelioracija nije još bila sasvim suzbila groznicu zbog koje
je u jesen opasno boraviti u tom gradiću. Pa ipak se domoroci Barabe baš ovamo
sklanjaju kad ih močvarna zarazna isparenja potjeraju iz drugih dijelova te
pokrajine.
Gradić Kamsk nije još bio opustio pred tatarskom najezdom. Njegovi su se
stanovnici vjerojatno osjećali sigurni usred Barabe, ili su bar mislili da će imati
vremena pobjeći ako budu neposredno ugroženi.
Ma koliko da je želio, Mihail Strogov nije, dakle, mogao tu doznati nikakve
novosti. Prije bi se gubernator bio njemu obratio, da je znao tko je zapravo taj
tobožnji trgovac iz Irkutska. Zaista se činilo da je Kamsk, po samom svom položaju
odvojen od Sibira i izvan dohvata ozbiljnih događaja koji su potresali Sibir.
Mihail Strogov se, uostalom, pokazivao malo ili nikako. Više mu nije bilo
dovoljno da bude neopažen, već je želio da bude nevidljiv. Zbog iskustva iz
prošlosti postajao je sve oprezniji u sadašnjosti. Stoga se držao po strani, a kako
nije baš mario da se prošeta ulicama toga trgovišta, nije htio čak ni izići iz svratišta
u kojem je bio odsjeo. U Kamsku je mogao naći kola i kakvim udobnijim vozilom
zamijeniti konja koji ga je nosio još od Omska. Ali, nakon zrela razmišljanja,
pobojao se da kupnjom tarantasa ne svrati na sebe pozornost, i nije htio izazvati
bilo kakvu sumnju dok god ne prijeđe liniju do koje su bili doprli Tatari, liniju koja
je presijecala Sibir otprilike dolinom Irtiša.
Uostalom, na konju je, očito, mogao lakše proći nego kolima kroz gotovo
neprohodnu Barabu, pobjeći kroz močvaru ako mu zaprijeti kakva neposredna
opasnost, odmaknuti konjanicima koji su poslani u potjeru za njim, pa i pojuriti,
ako zatreba, i kroz najgušći trščak. Poslije, kad prođe Tomsk ili čak Krasnojarsk,
kad dođe u neko važnije središte Istočnog Sibira, vidjet će kako dalje.
A da mijenja konja, na to nije ni pomišljao. Naučio se bio na tu vrijednu
životinju. Znao je što može očekivati od nje. Bio je sretne ruke kad ju je kupio u
Omsku, a onaj plemeniti mužik mu je učinio veliku uslugu kad ga je odveo
upravitelju pošte. Uostalom, Mihail Strogov je već zavolio svog konja, a činilo se
da se i konj malo-pomalo navikava na napore takva putovanja, i njegov se jahač
mogao nadati da će se izvući na njemu iz osvojenih područja, samo ako mu bude
davao po nekoliko sati odmora.
Mihail Strogov je, dakle, te večeri i noći od 2. na 3. kolovoza ostao u svratištu,
na ulazu u grad, kamo je zalazilo malo ljudi i gdje nije bilo nametljivih i radoznalih
gostiju.
Shrvan umorom, legao je, pošto se bio pobrinuo da konju ništa ne nedostaje;
ali spavao je isprekidanim snom. Suviše ga je sjećanja i briga salijetalo u isti mah.Lik stare majke i lik mlade i odvažne suputnice koje je ostavio za sobom bez
zaštite, promicali su mu naizmjence pred očima i stapali se često u istu misao.
Zatim se opet vraćao u mislima na zadatak za koji se bio zarekao da će ga
izvršiti. Po svemu onome što je vidio otkako je krenuo iz Moskve, sve je više
uviđao koliko je taj zadatak važan. Pobuna je bila neobično ozbiljna, a zbog
sudjelovanja Ivana Ogarjova u njoj još opasnija. I kad bi mu pogled pao na pismo
zapečaćeno carskim pečatom - to pismo u kojem se svakako krio lijek tolikim
zlima, spas za cijeli taj kraj rastrgan ratom - Mihail Strogov osjetio bi divlju želju
da jurne kroz stepu, da preleti kao ptica udaljenost koja ga dijeli od Irkutska, da se
pretvori u orla i vine iznad zapreka, da se pretvori u vihor i juri kroz zrak brzinom
od sto vrsta na sat, da stigne napokon pred velikog kneza i da mu dovikne: "Vaše
Visočanstvo, poruka od Njegova Veličanstva cara!"
Sutradan ujutro u šest sati Mihail Strogov nastavi put u namjeri da taj dan
prevali osamdeset vrsta (85 kilometara) koliko ima od Kamska do zaselka Ubinska.
Dvadeset vrsta dalje ponovo se obreo u Barapskoj močvari iz koje nije otjecala
voda i u kojoj je tlo često bilo tridesetak centimetara pod vodom. Tu je bilo teško
raspoznavati cestu, ali je on, zahvaljujući izvanrednom oprezu, prošao i taj dio puta
bez ikakve nezgode.
Kad je stigao u Ubinsk, ostavio je konja da se odmara cijelu noć, jer je
sutradan htio prijeći bez zadržavanja sto vrsta koliko odatle ima do Ikulskoga. Zato
je krenuo u zoru, ali je tlo u Barabi, na nesreću, bivalo sve gore i gore.
Između Ubinska i Kamakova padale su prije nekoliko tjedana velike kiše, a
voda se zadržala u toj uskoj kotlini kao u kakvoj posudi. Više se uopće nije
prekidala ona beskrajna mreža bara, pištalina i jezera. Jedno od tih jezera, koje je
ipak toliko da je zaslužilo da se spominje u zemljopisu i koje nosi kinesko ime
Čang, morao je zaobići na dužini od preko dvadeset vrsta i svladati velike
poteškoće. Zbog toga je, koliko god da se žurio, izgubio poprilično vremena.
Uostalom, pametno je učinio što nije uzeo kola u Kamsku, jer je na konju prolazio i
onuda gdje nikakvo vozilo ne bi moglo proći.
Uvečer u devet sati stigao je u Ikulsko i tu ostao cijelu noć. U to zabačeno
mjesto u Barabi nisu bile doprle nikakve ratne novosti. Po samom svom položaju
taj je kraj, koji se našao u rašljama dviju tatarskih kolona, od kojih je jedna išla na
Omsk a druga na Tomsk, bio pošteđen strahota najezde.
Ali napokon su se i prirodne zapreke sve više smanjivale, jer je sutradan, ako
se ne bude morao negdje zadržavati, trebalo izići iz Barabe. I, kad prevali sto
dvadeset i pet vrsta (133 kilometra) koliko još ima do Kolivanja, ponovo će se naći
na boljoj cesti.
Kad stigne do tog važnog trgovišta, bit će na pola puta do Tomska. Tada ćevidjeti kakve su prilike, pa će vjerojatno zaobići taj grad ako je istina da ga je
Feofar-kan već zauzeo.
Ali, premda su takva trgovišta kao što su Ikulsko i Karginsk, kroz koji je
prošao sutradan, bila razmjerno mirna zahvaljujući svom položaju u Barabi, kuda bi
se tatarske kolone teško kretale, nije li se valjalo bojati da će Mihail Strogov, kad
dođe do bogatijih obala Oba gdje se više neće morati bojati prirodnih smetnji,
morati strahovati od ljudi? To je bilo vjerojatno. Pa ipak, ako bude potrebno, neće
se skanjivati da skrene s ceste koja vodi u Irkutsk. Ako bude tako putovao stepom,
izložit će se, očito, opasnosti da ostane bez sredstava za život. Tu zaista nema više
obilježenog puta, nema više ni gradova ni sela. Tek po koje usamljeno
gospodarstvo ili jednostavne kolibe siromaha koji su svakako gostoljubivi, ali koji
jedva da imaju i ono najnužnije! Ali tada mu ne bi bilo druge.
Napokon, oko tri i pol sata poslijepodne, pošto je prošao kroz postaju u
Kargatsku, Mihail Strogov ostavio je za sobom i posljednja uleknuća Barabe i pod
kopitima njegova konja ponovo je zazvonila tvrda i suha sibirska zemlja.
Krenuo je bio iz Moskve 15. srpnja. Od njegova je polaska, dakle, prošao
dvadeset i jedan dan računajući tu i više od sedamdeset sati koje je izgubio na
obalama Irtiša.
Do Irkutska je još imao tisuću petsto vrsta. 
XVI
POSLJEDNJI NAPOR
 
Mihail Strogov imao je pravo kad je strahovao od nekog neželjenog susreta u
ravnici što se prostire iza Barabe. Polja izgažena konjskim kopitima pokazivala su
da su tuda prošli Tatari, a o tim se barbarima može reći isto što i o Turcima:
"Kuda Turčin prođe, tu trava ne raste!"
Mihail Strogov je, dakle, morao biti izvanredno oprezan prolazeći kroz taj
kraj. Po dimu što se na nekoliko mjesta izvijao nad obzorom, vidio je da trgovišta i
sela još gore. Je li ih zapalila prethodnica ili je emirova vojska već prodrla do
najdaljih krajeva ove pokrajine? Je li Feofar-kan glavom u Jenisejskoj guberniji?
Mihail Strogov to nije znao, a dok to ne sazna, nije mogao ništa odlučiti. Zar je
zaista i cijeli kraj toliko opustio da u njemu nema nijednog Sibirca da mu odgovori
na ta pitanja?
Prošao je dvije vrste potpuno pustom cestom. Tražio je pogledom i lijevo i
desno kakvu kuću koja nije napuštena. Sve one u koje je zavirio bile su prazne.
Ipak je opazio među drvećem kolibu koja se još dimila. Kad joj se približio,
ugledao je, na nekoliko koraka od zgarišta, starca okružena uplakanom djecom.
Jedna još mlada žena, zacijelo njegova kći i majka tih mališana, klečala je na
zemlji i promatrala unezvijerenim pogledom tu pustoš. Dojila je dijete od nekoliko
mjeseci za koje uskoro neće više imati mlijeka. Sve je oko te obitelji bilo razoreno
i poharano!
Mihail Strogov pristupi starcu.
- Mogu li te nešto pitati? - upita ga ozbiljnim glasom.
- Pitaj - odgovori starac.
- Jesu li ovuda prošli Tatari?
- Jesu, kad mi je kuća u plamenu!
- Je li prošla vojska, ili samo jedan odred?
- Vojska, kad su nam polja opustošena dokle god ti pogled seže!
- A je li na čelu vojske bio emir?...
- Jest, emir, kad je Ob crven od krvi!
- I Feofar-kan je ušao u Tomsk?
-Jest.
- Znaš li jesu li Tatari zauzeli Kolivanj?- Nisu, kad Kolivanj još ne gori!
- Hvala ti, prijatelju! Mogu li učiniti štogod za te i za tvoje?
- Ništa.
- Do viđenja.
- Zbogom.
I, pošto je ostavio dvadeset i pet rubalja u krilu nesretne žene koja nije imala
snage ni da mu zahvali, Mihail Strogov obode konja i nastavi put koji bijaše načas
prekinuo.
Sada je znao jedno, da svakako mora zaobići Tomsk. Morao je poći u Kolivanj
gdje još nije bilo Tatara. Tu se trebao opskrbiti za dug put, pa, prešavši Ob, skrenuti
s ceste što vodi u Irkutsk, kako bi zaobišao Tomsk. Druge mu nije bilo.
Pošto je odlučio kuda će ići, Mihail Strogov nije smio više ni časka časiti. Nije
ni oklijevao, već je potjerao konja u brzi i pravilni kas cestom što vodi ravno na
lijevu obalu Oba, do koje je bilo još četrdeset vrsta. Hoće li naći ondje skelu da se
prebaci preko rijeke, ili su Tatari uništili sve lađe i splavi, pa će morati preplivati
rijeku? Vidjet će.
Budući da mu je konj bio već veoma izmoren, Mihail Strogov morat će ga,
pošto na ovom posljednjem dijelu puta iscrpi svu njegovu snagu, pokušati
zamijeniti nekim drugim u Kolivanju. Slutio je da će domalo jadna životinja
skapati pod njim. Kolivanj je, dakle, trebao biti kao neka nova polazna točka jer će
od toga grada putovati u drugim prilikama. Dok god bude prolazio opustošenim
krajevima, nailazit će na velike poteškoće, ali ako bude mogao, pošto zaobiđe
Tomsk, ponovo izbiti na cestu što vodi u Irkutsk kroz Jenisejsku guberniju po kojoj
osvajači još nisu harali, stići će zacijelo na cilj za nekoliko dana.
Nakon prilično vrućeg dana pala je noć. Oko ponoći je prilično gusta tmina
obavila stepu. Vjetar je bio sasvim prestao u smiraj dana i zrak je bio potpuno
miran. Na pustoj cesti razlijegao se jedino konjski topot i po koja riječ kojom je
jahač bodrio svoga konja. Po takvoj pomrčini morao je dobro paziti da ne skrene s
ceste obrubljene barama i potocima, pritocima Oba.
Mihail Strogov jahao je, dakle, najbrže što je mogao, ali prilično oprezno.
Uzdao se koliko u svoje dobre oči koje su prodirale kroz tamu, toliko i u oprez
svoga konja za kojeg je znao koliko je pametan.
Mihail Strogov sjaha s konja da točno odredi smjer ceste, ali mu se u tom
trenutku učini da čuje neki nejasni šum sa zapada, kao topot konja po suhoj zemlji
u daljini. Nije bilo sumnje. Vrstu ili dvije iza njega odjekivala je odmjerena lupa
kopita.
Mihail Strogov prisloni uho na zemlju posred ceste i oslušne još pozornije."To je odred konjanika koji dolazi cestom od Omska", reče u sebi. "Idu brzo
jer je topot sve jači. Jesu li Rusi ili Tatari?"
Ponovo oslušne.
"Jest, konjanici idu brzim kasom! Za manje od deset minuta bit će ovdje. Moj
im konj neće moći izmaknuti. Ako su Rusi, pridružit ću im se. Ako su Tatari,
moram se skloniti! Ali kako? Kamo da se sakrijem u ovoj stepi?"
Pogleda oko sebe i njegovo oštro oko spazi na stotinjak koraka ispred njega, s
lijeve strane ceste, nešto što se nejasno ocrtavalo u mraku.
"Tu je neka šikara, reče u sebi. "Ako se sklonim u nju, a ovi je konjanici stanu
pretraživati, uhvatit će me, ali mi ništa drugo ne preostaje! Evo ih, evo ih!"
Nakon nekoliko trenutaka Mihail Strogov je, vodeći konja za uzdu, ušao u
arišev šumarak pokraj puta. Cesta, uz koju uopće nije bilo drveća, prolazila je
između kaljuža i bara razdvojenih patuljastim grmljem bodljikave žutice i vrijesa.
Zemljište je, dakle, s obje strane bilo posve neprohodno i odred je morao svakako
proći pored ove šumice, jer je išao glavnom cestom što vodi u Irkutsk.
Mihail Strogov se skloni među ariše i zađe četrdesetak koraka u šumarak, ali
mu tu prepriječi put rječica koja je opasivala šumicu u polukrugu.
Ali mrak je bio toliko gust da se Mihail Strogov nije morao bojati da će ga
opaziti, osim ako ne pretraže cijelu šumicu. Odveo je, dakle, konja do rječice i tu ga
privezao za jedno drvo, pa se vratio i ispružio na okrajku šumice da vidi s kim ima
posla.
Tek što se namjestio iza nekoliko ariša kad opazi prilično slabo svjetlo pri
kojem se ovdje-ondje isticahu sjajne točke što se kretahu po mraku.
"Baklje!" pomisli.
Pa se brže-bolje povuče, puzeći kao divljak, u najgušći dio šumarka.
Kad su došli blizu šume, konji usporiše hod. Jesu li konjanici osvjetljavali
cestu zato da vide svaki zavoj?
Mihail Strogov se bojao da je tako, pa se nagonski povukao do same obale
rječice, spreman da skoči u vodu ako bude potrebno.
Kad je stigao do šumarka, odred se zaustavi. Konjanici sjahaše. Bilo ih je oko
pedeset. Desetak ih je nosilo baklje koje su osvjetljavale cestu u veliku krugu. Po
nekim njihovim pripremama Mihail Strogov zaključi da oni, na njegovu
neočekivanu sreću, i ne pomišljaju pretražiti šumarak, nego se kane utaboriti na
tom mjestu kako bi odmorili konje i nešto pojeli.
I zaista, konje razuzdaše i pustiše ih da pasu bujnu travu koja je tu rasla.
Konjanici pak polijegaše uz cestu i podijeliše hranu iz telećaka.Mihail Strogov je ostao potpuno priseban i, provlačeći se kroz visoku
travurinu, nastojao što više vidjeti i čuti.
Taj je odred dolazio iz Omska. Sastojao se od konjanika Uzbeka koji su
najbrojniji narod u Tatarskoj i veoma slični Mongolima. Ti ljudi, dobro građeni,
povisoka rasta, grubih i divljačkih crta lica, nosili su na glavi "talpake", neku vrstu
šubare od crne ovčje kože, a na nogama žute čizme visokih peta i uzvijenih vrhova,
kao u srednjovjekovnih cipela. Njihove dolame od katuna, podstavljene sirovim
pamukom, bijahu stegnute oko pasa kožnim opasačima išaranim crvenim trakama.
Za obranu su nosili štitove, a za napad krive sablje, dugačke noževe i puške
kremenjače što su im visile o sedlima. Preko remena im bijahu prebačeni pusteni
plaštevi živih boja.
Konji koji su posve slobodno pasli na okrajku šumarka bili su uzbečke rase,
kao i jahači. To se lijepo vidjelo pri svjetlu baklji koje su jarko sjale ispod ariševa
granja. Te su životinje nešto sitnije od turkmenskih konja, ali su izvanredno snažne
i izdržljive i ne znaju za drugi hod osim trka.
Na čelu je ovog odreda bio "pendžibaša", to jest zapovjednik pedesetorice
ljudi, koji je imao pod sobom jednog "debašu" ili desetara. Ta su dva dočasnika
nosila šljemove i žičane polukošulje, a trubice obješene o sedla označavale su jasno
njihove činove.
Pendžibaša je morao dati odmor svojim ljudima koji su bili umorni od duga
puta. On i drugi dočasnik pušili su beng, konopljino lišće od kojeg se pravi hašiš,
koji Azijci tako mnogo upotrebljavaju, hodali gore-dolje po šumici i razgovarali
tako da je Mihail Strogov mogao neopažen čuti i razumjeti njihov razgovor, jer su
govorili tatarski.
Već od njihovih prvih riječi Mihail Strogov je napeo svu svoju pažnju.
Jer, riječ je bila o njemu.
- Taj glasnik nije mogao daleko odmaknuti - reče pendžibaša - a nije ni mogao
ići nekim drugim putem nego kroz Barabu.
- A tko zna je li uopće otišao iz Omska? - odvrati debaša. - Možda se još
sakriva u nečijoj kući u gradu?
- To bi, bome, bilo da ne može bolje! Onda se pukovnik Ogarjov ne bi više
morao bojati da će pismo, koje taj glasnik zacijelo nosi, stići kamo je upućeno!
- Kažu da je to čovjek s ovih strana, Sibirac - preuze debaša. - Ako je tako, bit
će da poznaje ovaj kraj, pa je možda skrenuo s ceste za Irkutsk da bi se poslije opet
vratio na nju!
- Ali onda bismo mi bili ispred njega - reče pendžibaša - jer smo krenuli iz
Omska nepun sat iza njega, a išli smo najkraćim putem i što smo brže mogli.Dakle, ili je on ostao u Omsku, ili ćemo mi stići prije njega u Tomsk pa ćemo mu
presjeći put. U svakom slučaju, on neće doći do Irkutska.
- Tvrda neka žena ona stara Sibirka koja mu je sigurno mati! - reče debaša.
Na te riječi Mihailu Strogovu samo što ne prepuče srce.
- Jest, jednako je tvrdila da taj tobožnji trgovac nije njen sin, ali kasno.
Pukovnik Ogarjov nije se dao zavarati i, kao što sam reče, znat će natjerati tu staru
vješticu da progovori kad bude trebalo!
Koliko riječi, toliko uboda nožem u srce Mihaila Strogova! Znali su da je on
carev glasnik! Konjanički odred poslan u potjeru za njim svakako će mu presjeći
put! I, što ga je najviše zapeklo, majka mu je u tatarskim rukama, a okrutni Ogarjov
hvali se da će je natjerati da progovori kad budem htio!
Mihail Strogov je dobro znao da odrješita Sibirka neće progovoriti i da će je to
doći glave!...
Mislio je da ne može više mrziti Ivana Ogarjova nego što ga je do tada mrzio,
ali mu je sad novi val mržnje preplavio srce. Besramnik koji je izdao svoju
domovinu prijeti sad da će mučiti njegovu majku!
Dočasnici su i dalje razgovarali i Mihailu Strogovu se činilo da je čuo kako će
u okolici Kolivanja neminovno doći do sukoba između ruskih trupa, koje dolaze sa
sjevera, i Tatara. Jedan ruski odred od dvije tisuće ljudi primijećen je na donjem
toku Oba i kreće se ubrzanim maršem prema Tomsku. Ako je to istina, onda će se
taj odred namjeriti na glavninu Feofar-kanovih jedinica i bit će neizbježno uništen,
a cesta što vodi u Irkutsk bit će sva u rukama osvajača.
Što se njega osobno tiče, Mihail Strogov je saznao iz nekih pendžibašinih
riječi da je raspisana ucjena na njegovu glavu i da je izdana naredba da ga uhvate
živa ili mrtva.
Trebalo je, dakle, što prije odmaknuti uzbečkim konjanicima na cesti što vodi
u Irkutsk i prije njih prijeći Ob. Ali zato je morao pobjeći prije nego što oni krenu.
Pošto je to naumio, poče se spremati da izvrši svoj naum.
I zaista, oni se nisu mogli dugo odmarati i pendžibaša nije kanio dati ljudima
više od sat odmora, iako nisu još od Omska mijenjali konje koji su morali biti isto
toliko umorni, i iz istih razloga, kao i konj Mihaila Strogova.
Nije, dakle, smio gubiti ni časka. Bio je jedan sat u noći. Trebalo je iskoristiti
mrak, koji će zora uskoro raspršiti, kako bi se izvukao iz šumice i izbio na cestu;
ali, premda mu je noć išla na ruku, činilo se gotovo nemogućim da će uspjeti
pobjeći.
Ne želeći ništa prepustiti slučaju, Mihail Strogov poče razmišljati važući
pažljivo svoje izglede da uspije.Evo što je proizlazilo iz položaja mjesta gdje se nalazio: nije mogao umaknuti
kroz stražnji dio šumarka obrubljenog lukom ariša kojem je tetivu tvorila cesta.
Rječica što je tekla uz taj luk ne samo što je bila duboka, već i poširoka i veoma
muljevita. Veliko bodljikavo grmlje potpuno je priječilo prolaz. Pod tom mutnom
vodom naslućivalo se blatno dno o koje se noga nije mogla oduprijeti. Osim toga, s
onu stranu rječice zemljište je bilo obraslo šibljem tako da ne bi mogao brzo
bježati. Kad bi nastala uzbuna, gonili bi ga do kraja i uskoro opkolili te bi
nesumnjivo pao u ruke tatarskim konjanicima.
Ostao mu je, dakle, jedan jedini put kojim je mogao proći, glavna cesta. Evo
što je Mihail Strogov morao pokušati: izbiti na cestu na kraju šumice i, ne
privlačeći pažnju na sebe, prijeći oko četvrt vrste prije nego što ga opaze, izvući iz
konja posljednje ostatke snage i krepčine, pa ma pao mrtav na obali Oba, zatim
prijeći tu važnu rijeku, bilo skelom bilo da je prepliva, ako ne bude mogao nikako
drukčije.
U opasnosti mu se udeseterostručiše snaga i hrabrost. Njegov život, njegov
zadatak, čast njegove domovine, a možda i spas njegove majke, bijahu na kocki.
Nije smio oklijevati pa se dao na posao.
Nije smio izgubiti ni trenutka. U odredu se već opažalo nekakvo komešanje.
Nekoliko je konjanika hodalo gore-dolje po cesti kraj šumice. Drugi su još ležali
pod drvećem, ali su im se konji malo-pomalo okupljali oko sredine šumarka.
Mihail Strogov najprije pomisli da ugrabi jednog od tih konja, ali s pravom
reče u sebi da su oni zacijelo isto toliko umorni koliko i njegov konj. Bilo je, dakle,
bolje pouzdati se u svog konja, u kojeg je bio siguran i koji mu je tako dobro služio.
Ta hrabra životinja bila je sakrivena iza visoka vrijesova grma i izmakla je
pogledima Uzbeka. Oni, uostalom, nisu ni išli do kraja šumice.
Puzeći kroz travu, on se primakne svom konju koji je ležao na zemlji. Potapša
ga, reče mu tiho dvije-tri riječi i pođe mu za rukom da ga nečujno digne.
U tom se trenutku - na njegovu sreću - ugasiše baklje jer su bile dogorjele, a
mrak je bio još prilično gust, bar pod arišima.
Pošto zauzda konja, pritegne kolan i iskuša remenje stremena, Mihail Strogov
polako povede konja za uzdu. Ta pametna životinja, uostalom, kao da je razumjela
gospodara, pa je poslušno išla za njim i nije nijednom zarzala.
Ipak, nekoliko uzbečkih konja naćuli uši i krenu polagano prema okrajku
šumarka.
Mihail Strogov je u desnoj ruci držao revolver, spreman razbiti glavu prvom
tatarskom konjaniku koji mu se primakne. Ali ga, na svu sreću, nisu primijetili, te
je tako došao do kuta koji je šumica činila s cestom.Da ga ne bi primijetili, namjeravao je uzjahati što kasnije, tek kad zamakne za
zavoj koji se nalazio oko dvjesto koraka od šumarka.
Na nesreću, baš kad je htio izići iz šumarka, nanjuši ga konj jednog Uzbeka,
zarza i jurne na cestu.
Njegov gospodar potrča za njim, ali opazi sjenu koja se nejasno ocrtavaše u
praskozorju, te vikne:
- Uzbuna!
Na taj povik svi ljudi poustajaše i pohitaše na cestu.
Mihailu Strogovu ne preosta ništa drugo nego da opkorači konja i pojuri u
galopu.
Oba dočasnika izbiše na cestu bodreći svoje vojnike.
Ali je Mihail Strogov već bio u sedlu.
U tom trenutku odjekne hitac i on osjeti kako mu jedna kugla prođe kroz
bundu.
Ne okrene glavu niti odgovori na taj hitac, već obode konja objema nogama,
strahovitim skokom preskoči okrajak šipražja i poletje što je brže mogao prema
Obu.
Uzbeci su bili skinuli opremu s konja pa im je mogao donekle izmaknuti, ali je
znao da će oni uskoro pojuriti za njim. I zaista, nije prošlo ni dvije minute kako je
izišao iz šumice, a već je čuo topot više konja koji su ga malo-pomalo sustizali.
Počelo je svitati i predmeti su se razaznavali već i na većoj daljini.
Mihail Strogov se okrene i opazi jednog konjanika kako mu se naglo primiče.
Bio je to debaša. Taj dočasnik, koji je imao boljeg konja nego ostali, jahao je
na čelu odreda i mogao je lako stići bjegunca.
Ne zaustavljajući se, Mihail Strogov uperi revolver na njega i, rukom koja ne
zadrhta, opali. Pogođen pravo u prsa, uzbečki se dočasnik skotrlja na zemlju.
Ali su ga drugi konjanici pratili u stopu i, ne zadržavajući se oko debaše,
bodrili sami sebe pokličima, boli konje ostrugama u slabine i malo-pomalo
smanjivali udaljenost koja ih je dijelila od Mihaila Strogova.
Ipak, on je uspio ostati oko pola sata izvan dometa tatarskog oružja, ali je
osjećao da mu konj malaksava, i neprestano se bojao da mu se konj ne spotakne o
nešto, da ne padne i da se više ne digne.
Sad se već prilično lijepo vidjelo, iako se sunce još nije bilo pomolilo na
vidiku.
Na najviše dvije vrste udaljenosti protezala se blijeda pruga obrubljena
prilično rijetkim drvećem.To je bio Ob, koji teče od jugozapada na sjeveroistok, gotovo u visini obale, a
dolina mu je sama stepa.
Nekoliko su puta pucali iz pušaka na Mihaila Strogova, ali ga nisu pogodili, a i
on je nekoliko puta morao opaliti iz svog revolvera na konjanike koji su mu se bili
suviše primaknuli. Svaki put bi se po jedan Uzbek svalio na zemlju, usred bijesne
dreke svojih drugova.
Ali ova se trka nikako nije mogla svršiti dobro po Mihaila Strogova. Konj mu
je bio iznemogao, ali ga je nekako donio do obale rijeke.
Uzbečki je odred u tom trenutku bio svega pedesetak koraka iza njega.
Na potpuno pustom Obu nije bilo ni skele ni čamca kojim bi prešao rijeku.
- Samo hrabro, dobri moj konjiću! - usklikne Mihail Strogov. - Hajde! Još
posljednji napor!
I on jurne u rijeku koja je na tom mjestu bila pola vrste široka.
Struja je bila veoma jaka pa ju je bilo neobično teško sjeći. Konj nije nigdje
mogao stati na noge. Nije, dakle, imao oslonca i morao je preplivati svu tu rijeku
koja je bila brza kao kakva bujica. Prkoseći joj, Mihail Strogov je činio čuda od
hrabrosti.
Konjanici su se bili zaustavili na obali i skanjivali se da skoče u vodu.
Ali u tom času pendžibaša dohvati svoju pušku i pomno nacilja na bjegunca
koji je već bio na pola rijeke. Odjekne pucanj i konj Mihaila Strogova, pogođen u
slabinu, poče tonuti pod gospodarem.
Mihail Strogov izvuče noge iz stremena baš u trenutku kad je životinja već
nestajala pod vodom. Zatim zaroni u pravi čas, usred kiše metaka, dočepa se desne
obale rijeke i izgubi se u trsci kojom bijaše obrasla obala Oba.XVII
STIHOVI IZ BIBLIJE I PJESME
 
Mihail Strogov je bio izvan neposredne opasnosti. Ipak je i dalje bio u
strašnom položaju.
Sad, kad mu je vjerna životinja koja mu je tako hrabro služila, našla smrt u
valovima rijeke, kako li će on nastaviti put?
Ostao je bez konja i bez hrane, u kraju koji je opustošen najezdom i kojim
krstare emirove izvidnice, a još je daleko od cilja?
- Stići ću na cilj tako mi Boga! - uzvikne odgovarajući na sve razloge
malodušnosti koji su mu iskrsli u glavi. - Bog čuva svetu Rusiju!
Tada je već bio izvan dometa uzbečkih konjanika. Oni se nisu usuđivali
krenuti za njim preko rijeke, a ionako su zacijelo vjerovali da se on utopio, jer ga
nisu mogli vidjeti kad je izišao na drugu obalu Oba.
Ali se on provukao između divovskih trski i dohvatio se ponešto uzdignutog
dijela obale, prilično teško, doduše, jer je rijeka, kad se izlila, nanijela tu gustog
mulja po kojem je bilo teško gaziti.
Kad se našao na čvršćem tlu, utvrdi što treba poduzeti. Nadasve je želio
zaobići Tomsk, koji je bio u tatarskim rukama. Ipak se morao dohvatiti nekog
trgovišta i, ako bude potrebno, neke poštanske postaje gdje će moći pribaviti konja.
Kad dođe do konja, ostavit će utrvene putove i izbit će na cestu za Irkutsk tek u
okolici Krasnojarska. A ako se tada požuri, nadao se da će put biti još slobodan i da
će se moći spustiti na jugoistok, u područje oko Bajkalskog jezera.
Ponajprije je pokušao ustanoviti gdje se nalazi.
Dvije vrste dalje niz rijeku Ob dizao se na niskoj uzvišici slikovit terasast
gradić. Na sivom nebu ocrtavalo se nekoliko crkava s bizantskim zelenim i zlatnim
kubetima.
To je bio Kolivanj, kamo su se ljeti sklanjali velikodostojnici i službenici iz
Kamska i drugih gradova pred nezdravom klimom Barapskih močvara. Koliko je
carev glasnik znao, Kolivanj još nije bio u rukama osvajača. Tatarske postrojbe,
podijeljene u dvije kolone, udarile su lijevo na Omsk i desno na Tomsk ostavljajući
sredinu na miru.
Mihail Strogov skovao je jednostavan i logičan plan da stigne u Kolivanj prije
uzbečkih konjanika koji se kreću uzvodno lijevom obalom Oba. Tu će pribaviti sebiodijelo i konja, pa ma to i deset puta skuplje platio, i izbit će preko južne stepe na
cestu za Irkutsk.
Bilo je tri sata izjutra. Okolica Kolivanja je bila posve tiha, kao da je potpuno
napuštena. Očito se seosko stanovništvo, bježeći pred najezdom kojoj se nije moglo
oduprijeti, sklonilo na sjever, u jenisejske pokrajine.
Mihail Strogov se, dakle, zaputio hitrim korakom prema Kolivanju kad začu
daleku pucnjavu.
Zastade i jasno razabra potmulu tutnjavu koja je potresala zračne slojeve, a
usred nje oštrije pucketanje koje ga nije moglo prevariti.
"To su topovi! A ovo je puškaranje!" reče u sebi. "Ruski odred se, dakle,
uhvatio ukoštac s tatarskom vojskom! Oh, daj Bože da stignem prije njih u
Kolivanj!"
Mihail Strogov nije se prevario. Praskanje se malo-pomalo pojačavalo, a
otraga, lijevo od Kolivanja, skupljale su se neke pare - ne oblaci dima, nego oni
veliki, bjelkasti kolutovi koji se neobično jasno ocrtavaju, a koji nastaju od
topovske paljbe.
Uzbečki su se konjanici zaustavili na lijevoj obali Oba i čekali ishod bitke.
S te strane se Mihail Strogov nije imao više čega bojati. Stoga je pohitao
prema gradu.
Međutim su pucnjevi učestali i naglo se približavali. To više nije bila nejasna
tutnjava, već niz izdvojenih topovskih hitaca. U isto je vrijeme vjetar nosio dim
natrag i dizao ga u zrak, i bilo je, štoviše, jasno da se bojište brzo prenosi na jug.
Spremao se, očito, napad na Kolivanj sa sjevera. Ali jesu li ga Rusi branili od
tatarskih jedinica ili su ga pokušavali preoteti Feofarkanovim vojnicima? To se nije
moglo znati. Stoga je Mihail Strogov bio u velikoj neprilici.
Bio je na svega pola vrste od Kolivanja kad dugi plameni jezik lizne gradske
kuće i zvonik se jedne crkve sruši usred oblaka prašine i plamena.
Vodi li se borba u samu Kolivanju? Mihail Strogov je zaključio da se vodi, a
ako je tako, onda je jasno da se Rusi i Tatari bore po gradskim ulicama. Pa je li
onda pogodan trenutak da u njemu potraži utočište? Neće li se izvrgnuti opasnosti
da ga uhvate, i hoće li mu poći za rukom da pobjegne iz Kolivanja kao što je
pobjegao iz Omska?
Sve mu je to prošlo kroz glavu. Dvoumio se i načas zastao. Ne bi li bilo bolje
da pođe, čak i pješice, u neko trgovište na jugu ili istoku, na primjer u Djašinsk ili u
neko drugo mjesto, pa da ondje po svaku cijenu nabavi konja?
To je bilo jedino rješenja, i on odmah ostavi obalu Oba i pode nadesno od
Kolivanja. Pucnjava je sad već bila neobično snažna. Uskoro izbiše i plamenovi nalijevoj strani grada. Požar je proždirao cijelu jednu četvrt Kolivanja.
Mihail Strogov trčao je kroz stepu tražeći zaklon za kakvim drvećem
raštrkanim ovdje-ondje, kad se zdesna pojavi odred tatarskih konjanika.
Mihail Strogov nije više, naravno, mogao bježati u tom smjeru. Konjanici su
jurili prema gradu i činilo se da im ne može izmaknuti.
Iznenada, na kraju guste skupine drveća, ugleda kuću na osami do koje je
mogao stići prije no što ga primijete.
Nije mu preostalo ništa drugo nego da otrči tamo i da se sakrije, da zatraži i,
ako treba, uzme štogod da se okrijepi, jer je bio iscrpljen od umora i gladi.
Pohita, dakle, prema toj kući koja bijaše najviše pola vrste daleko. Kad joj se
približi, vidje da je to brzojavna stanica. Jedna je žica vodila od nje na zapad, druga
na istok, a treća prema Kolivanju.
Moglo se očekivati da je ta stanica napuštena u sadašnjim prilikama, ali, kakva
bila da bila, Mihail Strogov mogao se skloniti u nju i tu dočekati noć, ako treba, a
zatim ponovo krenuti kroz stepu kojom krstare tatarske izvidnice.
Odmah jurne na vrata i snažno ih gurne.
U uredu se nalazio samo jedan čovjek.
To je bio neki službenik, miran, hladnokrvan i ravnodušan prema svemu što se
vani zbiva. Predan svom poslu, čekao je iza prozorčića da ljudi dođu i obrate mu se.
Mihail Strogov mu pritrča i upita ga glasom skršenim od umora:
- Ima li što novo?
- Ništa - odgovori službenik smješkajući se.
- Bore li se to Rusi i Tatari?
- Kažu tako.
- A koji pobjeđuju?
- Nemam pojma.
Tolika mirnoća usred užasnih zbivanja, pa i tolika ravnodušnost, bijahu gotovo
nevjerojatne.
- A linija nije prekinuta? - zapita Mihail Strogov.
- Prekinuta je između Kolivanja i Krasnojarska, ali još radi između Kolivanja i
ruske granice.
- Za vlast?
- Za vlast, kad ona to smatra potrebnim, a za privatne osobe kad plate. Deset
kopjejaka po riječi. Kad želite poslati brzojav, gospodine?
Mihail Strogov htjede odgovoriti ovom čudnom službeniku da ne želi slatinikakav brzojav, da traži samo malo kruha i vode, kad se vrata naglo otvoriše.
Mihail Strogov pomisli da su Tatari upali u poštu, pa htjede iskočiti kroz
prozor kad opazi da su ušla samo dva čovjeka koji nisu ni najmanje nalikovali na
tatarske vojnike.
Jedan je od njih držao u ruci poruku ispisanu olovkom i, prestigavši onoga
drugoga, jurnuo do prozorčića ravnodušnog službenika.
Obuzet čuđenjem koje nije teško razumjeti, Mihail Strogov prepozna u toj
dvojici osobe na koje uopće nije mislio i za koje je držao da ih više nikad neće
vidjeti.
To su bili novinari Harry Blount i Alcide Jolivet, ali ne više suputnici već
suparnici, neprijatelji, otkako su bili zajedno na ratištu.
Oni su bili otišli iz Išima svega nekoliko sati nakon Mihaila Strogova, a došli
su prije njega u Kolivanj putujući istom cestom, čak su ga i prestigli, zato što je
Mihail Strogov izgubio tri dana na obalama Irtiša.
A sad, pošto su obojica prisustvovala okršaju između Rusa i Tatara ispred
grada i otišla iz Kolivanja kad se borba počela voditi po ulicama, dotrčali su u
brzojavnu stanicu da pošalju Europi svoje suparničke izvještaje, otimajući se o čast
tko će prvi izvijestiti svoje čitaoce o tim događajima.
Mihail Strogov se sklonio u stranu, u sjenu, tako da je mogao neopaženo sve
vidjeti i čuti. Sad će zacijelo čuti zanimljive novosti i doznati treba li ili ne treba ići
u Kolivanj.
Harry Blount se više žurio od svoga kolege pa je zaposjeo prozorčić i pružio
svoj izvještaj, dok je Alcide Jolivet, suprotno svom običaju, cupkao od nestrpljenja.
- Deset kopjejaka po riječi - reče službenik uzimajući izvještaj.
Harry Blount stavi na dasku hrpu rubalja koju je njegov kolega gledao pomalo
začuđeno.
- Dobro - reče službenik.
I posve hladnokrvno poče otkucavati ovaj brzojav:
 
"Daily Telegraph, London
.
Kolivanj, Omska gubernija, Sibir, 6. kolovoza.
Okršaj izme
đ
u ruskih i tatarskih postrojbi..
."
 
Kako je službenik sve ovo čitao naglas, Mihail Strogov je čuo sve što je
engleski dopisnik javljao svojim novinama.
 "Ruske postrojbe odbijene uz velike gubitke. Tatari danas ušli u Kolivanj...
"
 
Ovim se riječima završavao brzojav.
- A sad sam ja na redu - uzvikne Alcide Jolivet, koji je htio poslati brzojav
svojoj sestrični u Faubourg Montmartre.
Ali to nije odgovaralo engleskom novinaru koji je kanio ostati uz prozorčić da
bi mogao neprestano slati novosti, prema tome kako se događaji budu zbivali, te
zato nije ustupio mjesto svom kolegi.
- Pa, vi ste završili!... - uzvikne Alcide Jolivet.
- Nisam - kratko odgovori Harry Blount.
I nastavi ispisivati niz riječi koje zatim preda službeniku koji ih mirno pročita:
 
"U po
č
etku stvori Bog nebo i zemlju!..."
 
Harry Blount je brzojavljao stihove iz Biblije da bi dobio na vremenu i da ne
bi morao ustupiti mjesto svom suparniku. To će njegove novine stajati možda i
nekoliko tisuća rubalja, ali će one prve primiti izvještaj. A Francuska neka čeka!
Nije teško zamisliti gnjev Alcidea Joliveta koji bi u svakoj drugoj prilici
smatrao da je to u redu. Čak je htio prisiliti službenika da primi njegov brzojav
prije nego što otkuca brzojav njegova kolege.
- To je gospodinovo pravo - mirno odgovori službenik pokazujući na Harrvja
Blounta i smješkajući mu se ljubazno.
I on nastavi savjesno otkucavati 
Daily Telegraphu
 prvi stih Svetog pisma.
Dok je on to radio, Harry Blount je mirno otišao do prozora i uzeo
dalekozorom promatrati što se zbiva u okolici Kolivanja kako bi nadopunio svoj
izvještaj. Nakon nekoliko časaka vrati se do prozorčića i nadopisa u poruci:
 
"Dvije crkve u plamenu.
 
Č
ini se da se požar širi nadesno. A zemlja bješe bez
obli
č
ja i pusta i bješe tama nad bezdanom..."
 
Alcidea Joliveta naprosto obuze žarka želja da zadavi časnog dopisnika 
Daily
Telegrapha
.
Još jednom se obrati službeniku, koji mu, onako ravnodušan, kratko odgovori:
- To je njegovo pravo, gospodine, to je njegovo pravo... za deset kopjejaka po
riječi.I on brzojavi ovu vijest koju mu je donio Harry Blount:
 
"Rusi bježe iz grada. I re
č
e Bog neka bude svjetlost. I bi svjetlost..."
 
Alcide Jolivet je bjesnio u punom smislu te riječi.
Međutim se Harry Blount vratio do prozora, ali je ovaj put, vjerojatno
zaokupljen zanimljivošću prizora koji se odigravao pred njegovim očima, ostao
malo suviše dugo gledati. Pa kad je službenik otkucao i treći stih iz Biblije, Alcide
Jolivet nečujno zauze mjesto za prozorčićem i, pošto je, kao i njegov kolega, stavio
posve tiho popriličnu hrpu rubalja na dasku, preda svoj izvještaj koji službenik
pročita naglas:
 
"Madeleine Jolivet,
Faubourg Montmartre 10 (Pariz)
Kolivanj, Omska gubernija, Sibir, 6. kolovoza.
Bjegunci bježe iz grada. Rusi potu
č
eni. Tatarsko ih konjaništvo nemilosrdno
goni...
"
 
A kad se Harry Blount vrati, začu kako Alcide Jolivet nadopunjava svoj
izvještaj pjevuckajući podrugljivo:
 
Ima jedan
 
č
ovje
č
uljak,
Živi u Parizu,
Nema ga ni blizu!...
 
Smatrajući da je nedolično miješati svete stvari sa svjetovnima, kao što je
učinio njegov kolega, Alcide Jolivet odgovorio je na stihove iz Biblije
Berangerovim veselim pripjevom.
- Ah! - uzdahne Harry Blount.
- Tako vam je to - odvrati Alcide Jolivet.
Međutim se položaj oko Kolivanja pogoršavao. Borba se sve više pomicala i
pucnjava je bivala neobično žestoka.
U tom se trenutku zatrese cijeli brzojavni ured. Granata je probila zid i
prostoriju je ispunio oblak prašine.
Alicide Jolivet upravo je ispisivao ove stihove: 
Bucmast kao jabuka
I bez prebijene pare
 
Ali u tren oka prestade pisati, skoči do granate, uhvati je objema rukama prije
nego što je eksplodirala, baci je kroz prozor i vrati se do prozorčića.
Nakon pet sekundi granata vani eksplodira.
A zatim Alcide Jolivet nastavi sastavljati brzojav najhladnokrvnije što se
može zamisliti, i napisa:
 
"Granata od šest palaca srušila zid brzojavnog ureda. O
č
ekujemo još koju
istog kalibra..."
 
Mihail Strogov bio je načisto da su Rusi potisnuti iz Kolivanja. Još mu je
jedino preostalo da udari kroz južni dio stepe.
Ali tada se nedaleko od brzojavnog ureda razlegne strahovito puškaranje i kiša
tanadi razlupa prozore.
Harry Blount pade na pod, pogođen u rame.
Alcide Jolivet htjede u istom trenutku nadopuniti brzojav ovim riječima:
 
"Harry Blount, dopisnik Daily Telegrapha, pao je kraj mene pogo
đ
en
karte
č
om..."
 
Ali ravnodušni službenik reče mu isto onako mirno kao i prije:
- Gospodine, linija je prekinuta.
I ustade od prozorčića, mirno uze svoj šešir, obrisa ga laktom i, svejednako se
smješkajući, iziđe na vratašca koja Mihail Strogov nije bio ni opazio.
Tada u ured nahrupise tatarski vojnici tako da im ni Mihail Strogov ni novinari
ne stigoše umaknuti.
Držeći svoj bezvrijedni izvještaj u ruci, Alcide Jolivet skoči do Harryja
Blounta koji je ležao na podu i, onako dobra srca kakav je bio, uprti ga na leda da
bježi s njim. Ali bilo je kasno!
Obadvojica dopadoše zarobljeništva, a u isto vrijeme pade Tatarima u ruke i
Mihail Strogov, zatečen u trenutku kad je htio iskočiti kroz prozor.DRUGI DIOI
TATARSKI TABOR
 
Na dan hoda od Kolivanja, nekoliko vrsta od trgovišta Djašinska, prostire se
široka ravnica u kojoj se diže nekoliko stabala, poglavito borovi i cedrovi.
U ovom dijelu stepe ljeti obično borave sibirski pastiri, jer tu ima dovoljno
paše za njihova brojna stada. Ali sad bi čovjek uzalud tražio i jednog od tih
nomadskih stanovnika. Nije da je ta ravnica bila pusta. Naprotiv, bila je neobično
živa.
Tu su se dizali tatarski šatori, tu je udario tabor Feofar-kan, okrutni emir iz
Buhare, i tamo su sutradan, 7. kolovoza, doveli zarobljenika iz Kolivanja, pošto je
bio uništen ruski odred. Od dvije tisuće ljudi koji su se borili između dvije
neprijateljske kolone, od kojih je jedna išla na Omsk a druga na Tomsk, ostalo je
svega nekoliko stotina vojnika. Događaji su se, dakle, nepovoljno razvijali i činilo
se da je carska vlast ugrožena s onu stranu Urala - bar trenutačno, jer će Rusima
kad-tad svakako poći za rukom da suzbiju te osvajačke horde. Ali najezda je već
bila doprla do sredine Sibira i prijetila da će se proširiti preko pobunjenih krajeva
bilo na zapadne bilo na istočne pokrajine. Irkutsk je bio potpuno odsječen od
Europe. Ako ne stignu na vrijeme postrojbe iz Amurske i Jokutske pokrajine, taj će
glavni grad azijske Rusije, bez dovoljno ljudi, pasti u ruke Tatarima i, prije nego
što ga Rusi ponovo osvoje, veliki knez, carev brat, bit će izvrgnut osveti Ivana
Ogarjova.
A što je bilo s Mihailom Strogovom? Nije li napokon klonuo pod teretom
tolikih kušnji? Nisu li ga skršile sve one nesreće koje su, od onog događaja u Išimu,
bivale sve gore i gore? Nije li mislio da je poražen, da nije uspio, da neće moći
izvršiti svoj zadatak?
Mihail Strogov je bio od onih ljudi koje ne staju dok ne padnu mrtvi.
Međutim, bio je živ, nije čak bio ni ranjen, još je imao carevo pismo uza se i nitko
nije znao tko je on, On je, svakako, bio medu onim zarobljenicima koje su Tatari
tjerali kao marvu; ali, približavajući se Tomsku, približavao se i Irkutsku. Konačno,
još je bio pred Ivanom Ogarjovom.
"Stići ću!" ponavljao je u sebi.
A otkako je bio zarobljen u Kolivanju, cijeli mu se život usredotočio u jednu
jedinu misao: da se oslobodi! Ali, kako da pobjegne emirovim vojnicima? Kad
dođe vrijeme, vidjet će.Feofarov je tabor bio krasan. Brojni kožni, pusteni i svileni šatori prelijevali
su se na suncu. Velike rese kojima bijahu okićeni njihovi čunjasti vrhovi lepršale su
usred šarenih zastavica, barjaka i stjegova. Najraskošniji šatori pripadali su saldima
i kodžama, prvacima kanata. Posebna zastava, ukrašena konjskim repom, čija se
kopljača dizala iz svežnja crvenih i bijelih, vješto isprepletenih štapova, označavala
je visoki položaj tih tatarskih poglavica. Zatim su se unedogled dizale tisuće onih
turkmenskih šatora koji se zovu "karaoji", a koje su bile prenijele deve na svojim
leđima.
U taboru je bilo najmanje sto pedeset tisuća vojnika, što pješaka, što
konjanika, koji su nosili zajedničko ime alamani. Među njima su, kao glavni
predstavnici Turkestana, najviše udarali u oči Tadžici pravilnih crta lica, bijele
kože, povisoka rasta, crnih očiju i crne kose, koji su sačinjavali glavninu tatarske
vojske, jer su njihovi kanati, Kokandski i Kunduski, dali gotovo isto toliko vojnika
koliko i Buharski kanat. S Tadžicima su bili izmiješani drugi primjerci različitih
rasa koji nastavaju Turkestan i susjedne zemlje. Tu su bili Uzbeci, niska rasta, riđe
brade, slični onima koji su progonili Mihaila Strogova. Zatim Kirgizi, plosnata lica
kao i Kalmici, u žicanim košuljama, od kojih su jedni nosili koplje, luk i strijele
azijske izrade, a drugi sablju, pušku kremenjaču i "čakanu", sjekiricu s kratkom
držalicom, kojom se zadaju samo smrtonosne rane. Pa Mongoli, srednjeg rasta,
crne kose spletene u perčin koji im visi niz leđa, okrugla lica, preplanuli, duboko
usađenih živih očiju, rijetke brade, u haljinama od plava nankina urešenim crnim
krznom, opasani kožnim pojasevima sa srebrnim kopčama, u čizmama ukrašenim
šarenim trakama i u svilenim kapama obrubljenim krznom, sa tri vrpce koje im
straga lepršaju. Napokon su se tu mogli vidjeti i Afganci garave puti, Arapi koji
predstavljaju prvobitni tip lijepih semitskih naroda, i Turkmeni stisnutih očiju koje
kao da nemaju kapaka - svi oni bijahu okupljeni pod emirovom zastavom, zastavom
palikuća i pustošnika.
Pored tih slobodnih vojnika, bilo je tu vojnika robova, mahom Perzijanaca,
kojima su časnici bili također Perzijanci i koji se nipošto nisu ubrajali među
najgore vojnike u Feofar-kanovoj vojsci.
Dodamo li ovom popisu još i Židove koji su služili kao sluge, u haljinama
opasanim užetima, s kapicama od tamna sukna na glavi jer ne smiju nositi turban, i
pribrojimo li tim skupinama na stotine "kalendera", redovnika-prosjaka u
dronjcima, pokrivenim leopardovim krznom, dobit ćemo prilično točnu sliku toga
golemog skupa različitih plemena obuhvaćenih zajedničkim nazivom tatarske
vojske.
Pedeset tisuća tih vojnika bilo je na konjima koji su bili isto toliko različiti
kao i ljudi. Među tim životinjama, vezanim po deset dvostrukim usporednimkonopcima, zavezanih repova, sapi prekrivenih crnom svilenom mrežom, mogli su
se vidjeti turkmenski konji, dugačka tijela i tankih nogu, blistave dlake i ponosita
vrata; uzbečki konji su vrlo izdržljivi; kokandski koji, pored jahača, nose još dva
šatora i kuhinjsko posuđe; kirgiski svijetle dlake, s obala rijeke Emba gdje ih love
"arkanom", tatarskim lasom, i mnogi drugi, manje vrijedni križanci.
Tegleće je marve bilo na tisuće. Tu su bile male, ali dobro građene deve duge
dlake i guste grive što im pada niz vrat, poslušne životinje koje je lakše prezati
nego jednogrbe deve; zatim "nari" s jednom grbom, kovrčave dlake crvene kao
vatra; pa durašni magarci čije meso Tatari veoma cijene i mnogo jedu.
Cijeli taj skup ljudi i životinja i sva ta silna gomila šatora bili su u svježem
hladu velikih skupina cedrova i borova kroz koje su se tu i tamo probijale sunčane
zrake. Ništa slikovitije od te slike za koju bi slikar koji slika najživljim bojama
utrošio sve boje svoje palete.
Kad su zarobljenici iz Kolivanja stigli pred šatore Feofar-kana i drugih
velikodostojnika, zabubnjaše bubnjevi, zatrubiše trube. S tom već strašnom bukom
pomiješaše se oštri pucnjevi iz pušaka i tutnjava topova od četiri i šest palaca, koji
su sačinjavali emirovo topništvo.
Feofar se bio smjestio posve vojnički. Ono što bi se moglo nazvati njegovim
građanskim domom, njegov harem i haremi njegovih saveznika, bili su u Tomsku
koji je već bio u tatarskim rukama.
Iz ovog je tabora emir trebao premjestiti svoje sjedište u Tomsk, gdje će
boraviti sve dok ga ne zamijeni glavnim gradom Istočnog Sibira.
Feofarov je šator nadvisivao okolne šatore. Obložen velikim komadima sjajne
svile ukrašene vrpcama sa zlatnim resama, s gustim kitama na vrhu, koje su se
širile na vjetru kao lepeze, stajao je nasred široka proplanka, okružen divnim
brezama i divovskim borovima. Ispred toga šatora, na lakiranom stolu optočenom
dragim kamenjem, ležala je otvorena sveta knjiga Kuran čiji su listovi bili tanki,
sitno izgravirani zlatni listići. Na vrhu se vijorila tatarska zastava s emirovim
grbom od četiri polja.
U polukrugu oko proplanka dizali su se šatori buharskih velikodostojnika. Tu
je stanovao dvorski konjušar koji smije pratiti na konju emira sve do u dvorište
njegova dvora, dvorski sokolar, "huš-beg", čuvar kraljevskog pečata, "tobdži-baša",
zapovjednik topništva, "kodža", poglavar vijeća koji prima poljubac od emira i
smije izići pred njega i razdriješena pojasa, "šeik-ul-islam", poglavar ulema i
predstavnik crkve, "gazi-asker" koji, kad nema emira, presuđuje u svim vojnim
sporovima, i napokon prvi astrolog kojem je glavni posao da gleda u zvijezde kad
god se kan sprema poći na put.
Kad su zarobljenike dotjerali u tabor, emir je bio u svom šatoru, ali nije izišaoiz njega. I sreća je što nije, jer bi jedna njegova kretnja, jedna riječ mogle biti samo
znak za kakav pokolj. Ali on je ostao u onoj svojoj povučenosti u kojoj se
djelomice sastoji dostojanstvenost istočnjačkih vladara. Koga ne vidimo, tome se
divimo, a nadasve ga se bojimo.
Zarobljenike su pak zatvorili u jedan ograđeni prostor gdje će ih zlostavljati i
jedva hraniti, i gdje će biti izloženi svim vremenskim nepogodama i čekati milost
Feofar-kana.
Od svih je njih najposlušniji, ako ne i najstrpljiviji, bio svakako Mihail
Strogov. Pustio je da ga vode, jer su ga vodili baš tamo kuda je želio ići, a bio je
sigurniji nego da je slobodan išao cestom od Kolivanja u Tomsk. Kad bi pobjegao
prije nego što bi stigao u taj grad, izvrgnuo bi se opasnosti da ponovo padne u ruke
izvidnicama koje krstare stepom. Tatarske su postrojbe bile do tada prodrle na istok
najdalje do osamdeset i dugog meridijana koji prolazi kroz Tomsk. Kad, dakle,
prijeđe taj meridijan, Mihail Strogov je računao da će biti izvan neprijateljske zone
i da će moći bez opasnosti prijeći Jenisej i dočepati se Krasnojarska prije nego
Feofar-kan osvoji tu pokrajinu.
"Kad jednom budem u Tomsku", ponavljao je u sebi ne bi li nadvladao
nestrpljenje koje nije mogao uvijek svladati, "bit ću za nekoliko minuta izvan
dohvata prethodnica, a odmaknem li dvanaest sati Feofaru i Ogarjovu, to će mi biti
dovoljno da stignem prije njih u Irkutsk!"
Ono čega se Mihail Strogov najviše bojao, i čega se morao najviše bojati, bila
je prisutnost Ivana Ogarjova u tatarskom taboru. Pored opasnosti da ga on
prepozna, osjećao je, nekako instinktivno, da je najvažnije da što dalje odmakne
tom izdajici. Shvaćao je i da će osvajačka vojska biti sva na okupu kad se postrojbe
Ivana Ogarjova združe s Feofarovim postrojbama, i da će tada sva ta vojska krenuti
na glavni grad Istočnog Sibira. I tako su sve njegove strepnje potjecale odatle, pa je
svaki čas osluškivao neće li fanfare najaviti dolazak emirova doglavnika.
Na tu se misao nadovezivalo sjećanje na majku i na Nadju, od kojih je jedna
bila zadržana u Omsku a druga oteta na Irtišu i po svoj prilici zarobljena kao i
Marfa Strogov! A nikako im nije mogao pomoći! Hoće li ih još ikad vidjeti? Na to
pitanje, na koje se nije usuđivao odgovoriti, srce mu se strašno stezalo.
U isto doba kad i Mihaila Strogova i mnoge druge zarobljenike, Tatari su
dotjerali u tabor i Harrvja Blounta i Alcidea Joliveta. Njihov stari suputnik,
uhvaćen s njima u brzojavnom uredu, znao je da su oni zatvoreni s njim u tom
ograđenom prostoru koji čuvaju brojne straže, ali se nije uopće potrudio da ih
potraži. Njemu nije bilo mnogo stalo da dozna, bar zasad, što oni misle o njemu
nakon onog događaja u poštanskoj postaji u Išimu. Htio je, uostalom, biti sam da bi
u određenom trenutku mogao i djelovati sam. Držao se, dakle, po strani.Od onog trenutka kad je njegov kolega pao pored njega, Alcide Jolivet nije
žalio truda da mu pomogne. Na putu od Kolivanja do tabora, to jest za ono nekoliko
sati hoda, Harry Blount je išao u povorci zarobljenika oslanjajući se na ruku svoga
suparnika. Najprije se pokušao poslužiti činjenicom da je engleski podanik, ali mu
to nije ništa pomoglo kod tih divljaka koji su mu odgovarali samo udarcima koplja
ili sablje. Dopisnik 
Daily Telegrapha
 morao je, dakle, podnositi zajedničku
sudbinu, pridržavajući sebi pravo da se poslije žali i traži zadovoljštinu za ovakav
postupak prema sebi. Ali mu je taj put bio veoma tegoban, jer ga je boljela rana i,
da nije bilo Alcidea Joliveta, možda i ne bi bio stigao do tabora.
Alcide Jolivet, koga nikad nije napuštala njegova praktična filozofija,
pomogao je svom kolegi koliko je god mogao, i tjelesno i moralno. Kad je vidio da
su ih zatvorili u onaj ograđeni prostor, prva mu je briga bila da pregleda ranu
Harrvju Blountu. Pošlo mu je za rukom da mu veoma spretno svuče kaput, pa je
ustanovio da mu je karteča samo okrznula rame.
- To nije ništa - reče. - Obična ogrebotina! Nakon dva-tri previjanja neće se
više ništa vidjeti, dragi kolega!
- Ali otkud vam zavoji?... - priupita ga Harry Blount.
- Sam ću ih napraviti!
- Pa, vi ste onda pomalo i liječnik?
- Svi su Francuzi pomalo i liječnici!
Na te riječi Alcide Jolivet razdere svoj rupčić i od jednog njegova dijela
napravi šarpiju, a od drugog tampon, zagrabi vode iz zdenca iskopanog nasred
ograđenog prostora, ispra ranu koja, na svu sreću, nije bila teška, i veoma vješto
stavi oblog na rame Harrvju Blountu.
- Liječim vas vodom - reče. - Ta je tekućina još i dan-danas najbolje sredstvo
za ublažavanje bolova u liječenju rana, i još se najviše upotrebljava. Liječnicima je
trebalo šest tisuća godina da to otkriju! Jest! Okruglo šest tisuća godina!
- Hvala vam, gospodine Jolivet - odvrati Harry Blount i ispruži se na ležaju od
suhog lišća, koji mu je njegov drug bio spremio u hladu jedne breze.
- Pih! Nema na čemu! I vi biste to isto učinili za mene!
- Ne znam baš... - odvrati pomalo prostodušno Harry Blount.
- Pazi šaljivčine! Pa svi su Englezi plemeniti!
- Svakako, ali Francuzi?...
- E pa, Francuzi su dobri, čak i glupi, ako hoćete! Ali im treba sve oprostiti
zato što su Francuzi! Ne govorimo više o tome i, štoviše, ako me hoćete poslušati,
ne govorimo više uopće! Vama je odmor prijeko potreban.Ali Harry Blount nije imao nimalo volje da šuti. Iako je ranjenik, opreza radi,
morao misliti na odmor, dopisnik 
Daily Telegrapha
 nije bio čovjek koji se mnogo
brine za svoje zdravlje.
- Gospodine Jolivet - zapita on - što mislite, jesu li naši posljednji izvještaji
prešli rusku granicu?
- Pa, zašto ne? - odvrati Alcide Jolivet. - Vjerujte mi da u ovom času moja
sretna sestrična zna što treba misliti o borbi u Kolivanju!
- A u koliko primjeraka vaša sestrična tiska svoje brzojave? - upita Harry
Blount prvi put otvoreno svoga kolegu.
- A, tako! - reče Alcide Jolivet smijući se. - Moja je sestrična veoma povučena
osoba koja ne voli da se priča o njoj, i koja bi bila nesretna kad bi vam pomutila san
koji vam je tako potreban.
- Ne spava mi se - odvrati Englez. - Što li misli vaša sestrična o sadašnjim
događajima u Rusiji?
- Da se zasad nepovoljno razvijaju. Ali što onda! Ruska je vlast moćna i zaista
se ne treba zabrinjavati zbog jedne najezde barbara, a Sibir joj nikad neće
izmaknuti.
- Prevelike su težnje upropastile i najveća carstva! - odvrati Harry Blount, koji
se nije mogao sasvim otresti stanovite "engleske" ljubomore kad je bila riječ o
ruskim planovima u Središnjoj Aziji.
- Ah, ne govorite više o politici! - uzvikne Alcide Jolivet. - To liječnici strogo
zabranjuju! Nema ničeg goreg za rane na ramenu!... Osim ako nećete da se na taj
način uspavate!
- Onda govorimo o tome što trebamo činiti - reče Harry Blount. - Gospodine
Jolivet, ja nipošto nemam namjeru vječito ostati zarobljenik kod ovih Tatara.
- Ni ja, bogami!
- Hoćemo li uteći kad nam se ukaže prva prilika?
- Hoćemo, ako nema drugog načina da se dočepamo slobode.
- Pa, zar vi znate za neki drugi način? - zapita Harry Blount gledajući svoga
druga.
- Svakako! Mi nismo zaraćene strane, mi smo neutralni i tražit ćemo svoje
pravo!
- Od ove zvijeri Feofar-kana?
- Ne, on nas ne bi razumio - odgovori Alcide Jolivet - nego od njegova
doglavnika Ivana Ogarjova.
- Pa, to je hulja!- Svakako, ali je Rus. On zna da se ne valja šaliti s međunarodnim pravom i da
neće imati ništa od toga da nas zadrži. Naprotiv. Samo mi se nekako ne da ništa
moliti toga gospodina!
- Ali taj gospodin nije u taboru, ili gaja bar nisam vidio - napomene Harry
Blount.
- Doći će. To je sigurno. On se treba sastati s emirom. Sibir je sad prepolovljen
i Feofarova vojska zacijelo čeka samo njega da krene na Irkutsk.
- A što ćemo kad budemo slobodni?
- Kad budemo slobodni, nastavit ćemo svoj posao i pratit ćemo Tatare sve dok
nam događaji ne omoguće da prijeđemo u suprotni tabor. Nećemo valjda, do vraga,
dići ruke od svega, a tek smo na početku! Vi ste, kolega, već imali tu sreću da
budete ranjeni u službi 
Daily Telegrapha
, a ja još nisam ništa zaradio u službi svoje
sestrične. Tako, tako! Dobro je - prošapće Alcide Jolivet. - Evo, samo što nije
zaspao! Nekoliko sati spavanja i nekoliko obloga natopljenih svježom vodom
dovoljno je da jedan Englez ponovo stane na noge. Ti ljudi kao da su od čelika!
Dok je Harry Blount otpočivao, Alcide Jolivet je bdio nad njim. Izvadio je
svoju bilježnicu i ispunjavao je bilješkama, koje je, uostalom, nakanio podijeliti sa
svojim kolegom, na najveće zadovoljstvo čitalaca 
Daily Telegrapha
. Događaji su ih
zbližili pa nisu više bili ljubomorni jedan na drugoga.
I dok je Harry Blount počivao, Alcide Jolivet mislio je baš na ono od čega je
Mihail Strogov najviše strahovao. Dolazak Ivana Ogarjova mogao je, očito, njima
koristiti, jer je bilo najvjerojatnije da će ih pustiti na slobodu čim se ustanovi da su
engleski i francuski novinari. Emirov će doglavnik umjeti urazumiti Feofara, koji
bi inače svakako postupio s njima kao s običnim uhodama. Probici Alcidea Joliveta
i Harrvja Blounta bili su, dakle, suprotni probicima Mihaila Strogova, koji je to
dobro znao i kojem je to bio još jedan razlog, pored mnogih drugih, da se kloni
svakog dodira sa svojim starim suputnicima. On se, dakle, trudio da ga oni ne
primijete.
Prošla su četiri dana a da se nije ništa promijenilo. Zarobljenici nisu ništa čuli
o pokretu tatarskog tabora. Strogo su pazili na njih. Oni nikako nisu mogli proći
kroz redove pješaka i konjanika koji su ih čuvali dan i noć. Hrana koju su im dijelili
jedva da im je dostajala. Dvaput na dan bacali su im kozje iznutrice pečene na žaru,
ili nekoliko komada sira zvanog "krut" koji se pravi od ovčjeg kiselog mlijeka, i
koji je, kad se prelije kobiljim mlijekom, omiljeno kirgisko jelo što se obično zove
"kumis". I to je bilo sve. Treba još reći da se vrijeme pokvarilo. Došlo je do velikih
atmosferskih promjena koje su donijele vihore i kišu. Nesretnici su, onako
nezaklonjeni, morali podnositi to nezdravo nevrijeme a da im muke nisu bile ničim
ublažene. Pomrlo je nekoliko ranjenika, žena i djece koje su zarobljenici moralisami pokopati, jer im čuvari nisu htjeli dati ni groba.
Za tih teških kušnji Alcide Jolivet i Mihail Strogov radili su, svaki na svojoj
strani, za desetoricu. Pomagali su kome su god mogli. Kako nisu bili onoliko
izmučeni kao mnogi drugi, onako zdravi i krepki, mogli su više podnijeti i biti od
koristi svojim savjetima i njegom onima koji su patili i očajavali.
Hoće li još dugo biti tako? Hoće li Feof'ar-kan, zadovoljan svojim prvim
uspjesima, pričekati neko vrijeme prije nego što krene na Irkutsk? Ljudi su se
možda bojali toga, ali od toga nije bilo ništa. Ono što su Alcide Jolivet i Harry
Blount onoliko željeli, a od čega je Mihail Strogov onoliko strahovao, dogodilo se
prijepodne 12. kolovoza. Toga dana zatrubiše trube, zabubnjaše bubnjevi, oglasiše
se puške. Golem oblak prašine valjao se cestom od Kolivanja.
Ivan Ogarjov ulazio je u tatarski tabor u pratnji nekoliko tisuća ljudi.II
DRŽANJE ALCIDEA JOLIVETA
 
Ivan Ogarjov doveo je emiru cijeli armijski korpus. Ti konjanici i pješaci bili
su dio postrojbi koje su zauzele Omsk. Ne mogavši osvojiti gornji grad u koji su se
- kako rekosmo - bili sklonili gubernator i posada, Ivan Ogarjov odlučio je krenuti
dalje, jer nije htio odgađati operacije kojima je cilj bio osvajanje Istočnog Sibira. U
Omsku je ostavio prilično jaku posadu i produžio sa svojim hordama, uz put ih
pojačao osvajačima Kolivanja i sad se pridružio Feofarovoj vojsci.
Vojnici Ivana Ogarjova zaustavili su se ispred tabora. Nisu dobili nalog da se
utabore. Njihov se zapovjednik zacijelo nije kanio zadržavati nego proslijediti dalje
kako bi što prije stigao u Tomsk, važan grad kojem je, zbog njegova prirodnog
smještaja, bilo suđeno da se nađe u središtu budućih ratnih operacija.
Ivan Ogarjov je doveo s vojnicima i ruske i sibirske zarobljenike koji su mu
pali u ruke u Omsku i u Kolivanju. Te nesretnike nisu odveli u onaj ograđeni
prostor koji je već bio pretijesan i za one koji su bili u njemu, pa su morali ostati
ispred tabora, nezaklonjeni, i tako reći bez hrane. Kakvu li je sudbinu spremao
Feofar-kan tim jadnicima? Hoće li ih zatočiti u Tomsku ili će ih posmicati u nekom
pokolju, kao što obično čine tatarske poglavice? To je bila tajna hirovitog emira.
Taj je korpus povukao za sobom iz Omska i Kolivanja mnoštvo prosjaka,
pljačkaša, trgovaca i čergara koji obično prate vojsku u pokretu. Sav je taj svijet
živio na račun kraja kroz koji je prolazio, i malo je što ostavljao za sobom što bi se
još moglo opljačkati. Zato se moralo ići dalje, ako ni zbog čega drugoga a ono zato
da bi se osigurala opskrba vojnih kolona. Cijelo područje između rijeka Išima i Oba
bilo je potpuno opustošeno, nije bilo nigdje ničega. Tatari su ostavljali za sobom
pustoš kroz koju Rusima neće biti lako proći.
Među tim čergarima, koji su se bili slegli iz zapadnih pokrajina, bila je
ciganska družina koja je putovala s Mihailom Strogovom do Perma. I Sangara je
bila tu. Ta divlja uhoda, slijepo odana Ivanu Ogarjovu, nije ostavljala svoga
gospodara. Vidjeli smo ih kako su kovali urotu u samoj Rusiji, u Nižnjem
Novgorodu. Pošto su bili prešli Ural, rastali su se samo na nekoliko dana. Ivan
Ogarjov je brzo stigao u Išim, a Sangara i njena družina uputili su se u Omsk kroz
južni dio pokrajine.
Nije teško shvatiti od kakve je koristi ta žena bila Ivanu Ogarjovu. Ona je sa
svojim Cigankama prodirala svuda, sve je doznavala i dojavljivala. Ivan Ogarjovznao je sve što se zbiva usred osvojenih pokrajina. Sto očiju i sto ušiju radilo je
neprestano za njega. On je, uostalom, dobro plaćao to uhodarenje iz kojeg je
izvlačio veliku korist.
Sangara je nekoć bila zapela u veoma ozbiljnu nepriliku iz koje ju je izvukao
taj ruski časnik. Ona nije zaboravila što mu duguje i predala mu se sva, dušom i
tijelom. Kad je krenuo putom izdaje, Ivan Ogarjov shvatio je kakve koristi može
imati od te žene. Što god bi joj zapovjedio, ona je izvršavala. Neki neobjašnjivi
nagon, još jači od zahvalnosti, nagnao ju je da robuje tom izdajici kojem je bila
privržena od prvih dana njegova progonstva u Sibiru. Pouzdanica i ortakinja,
Sangara je, bez domovine, bez obitelji, rado stavila svoj skitnički život u službu
osvajačima koje je Ivan Ogarjov poveo na Sibir. Velika prepredenost koja je
prirođena njenoj rasi, bijaše udružena u nje s neobuzdanom snagom koja nije znala
ni za praštanje ni za sažaljenje. Bila je to divljakinja dostojna da živi u vigvamu
kakva Apaša ili u kolibi kakva Andamanca.
Otkako je stigla u Omsk gdje mu se pridružila sa svojim Ciganima, Sangara
nije više ostavljala Ivana Ogarjova. Čula je kako su se sreli Mihail i Marfa Strogov.
Znala je kako se Ivan Ogarjov boji da ne prođe neki carev glasnik, pa i sama se toga
bojala. Ona je bila žena koja bi umjela mučiti zarobljenu Martu Strogov rafinirano
kao Indijanka, sve dok ne bi izmamila od nje njenu tajnu. Ali još nije došlo vrijeme
da Ivan Ogarjov natjera staru Sibirku da progovori. Sangara je morala čekati, i
čekala je ne puštajući s oka onu koju je uhodila, vrebajući svaku njenu i najmanju
kretnju, svaku i najmanju riječ, motreći je danju i noću neće li čuti riječ "sin" iz
njenih usta, ali je sve do tada nepomućena mirnoća Marfe Strogov iznevjerila sve
njene nade.
Međutim, na prve zvuke trube, zapovjednik tatarskog topništva i emirov
dvorski konjušar krenuše sa sjajnom pratnjom uzbečkih konjanika da dočekaju
Ivana Ogarjova. Kad su stigli pred njega, iskazaše mu najveće počasti i pozvaše ga
da pođe s njima u šator Feofar-kana.
Priseban kao i uvijek, Ivan Ogarjov hladno odgovori na znakove poštovanja
velikodostojnika koje je emir poslao pred njega. Bio je posve jednostavno obučen,
ali je, iz nekog bezočnog prkosa, još nosio odoru ruskog časnika.
Baš kad je popustio uzdu svom konju da prijeđe preko opkopa tabora, Sangara
prođe između konjanika iz pratnje, priđe mu i stade kao ukopana.
- Još ništa? - upita je Ivan Ogarjov.
- Ništa.
- Budi strpljiva!
- Je li blizu čas kad ćeš natjerati onu staru mrcinu da progovori?- Blizu je, Sangaro.
- Kad će stara progovoriti?
- Kad dođemo u Tomsk.
- A kad ćemo doći u Tomsk?...
- Za tri dana.
Sangarine se krupne crne oči neobično zakrijesiše i ona mirno ode.
Ivan Ogarjov obode konja i uputi se prema emirovu šatoru u pratnji tatarskih
časnika iz svoga stožera.
Feofar-kan čekao je svog doglavnika. Čuvar kraljevskog pečata, kodža, i
nekoliko velikodostojnika, koji su sačinjavali vijeće, sjedili su pod šatorom.
Ivan Ogarjov sjaha, uđe u šator i stade pred emira.
Feofar-kan bijaše čovjek četrdesetih godina, visok, prilično blijed, zlih očiju i
divlje vanjštine. Crna brada padala mu je u uvojcima niz prsa. U svom ratničkom
odijelu, u srebrnoj i zlatnoj žičanoj košulji, s opasačem na kojem je blistalo drago
kamenje, sa sabljom krivom kao jatagan i koricama optočenim sjajnim draguljima,
u čizmama sa zlatnim ostrugama, u kacigi ukrašenoj čelenkom od dijamanata iz
kojih kao da su vrcale iskre, Feofar se više doimao čudno nego što je ulijevao
poštovanje kao tatarski Sardanapal, neprijeporan gospodar koji raspolaže po svojoj
ćudi životima i imovinom svojih podanika, čija je moć neograničena, i koji se,
zahvaljujući posebnoj povlastici, naziva u Buhari emirom.
Kad se pojavio Ivan Ogarjov, velikodostojnici su ostali sjediti na svojim
dušecima izvezenim zlatom, ali je Feofar ustao s raskošna divana što je stajao u
dnu šatora, u kojem se nije vidjela zemlja ispod buharskog čilima od debela
moketa.
Emir priđe Ivanu Ogarjovu i poljubi ga, što je moglo značiti samo jedno, a to
je da ga postavlja za starješinu vijeća i da ga privremeno stavlja iznad kodže.
Zatim Feofar reče Ivanu Ogarjovu:
- Nemam te što pitati, govori, Ivane! Ovdje ćeš naći samo uši koje će te rado
slušati.
- Taksire
{7}
 - odgovori Ivan Ogarjov - evo što ti imam priopćiti.
Ivan Ogarjov govorio je tatarski i davao riječima svečani ton kojim se odlikuju
istočnjački govori.
- Taksire, nije vrijeme za puste riječi. Ti već znaš što sam učinio na čelu tvojih
jedinica. Linije duž Išima i Irtiša u našim su rukama i turkmenski konjanici mogu
kupati svoje konje u tim rijekama koje su sad tatarske. Kirgiske horde digle su se
na ustanak na glas Feofar-kana i glavna sibirska cesta od Išima do Tomska u tvojimje rukama. Možeš, dakle, poslati svoje kolone i na istok gdje se sunce rađa, i na
zapad gdje zalazi.
- A što ako pođem za suncem? - zapita emir, koji ga je slušao a da mu se na
licu nije mogla pročitati nikakva misao.
- Pođeš li za suncem, udarit ćeš na Europu i brzo ćeš osvojiti sibirske
pokrajine od Tobolska do Urala.
- A ako pođem u susret nebeskoj luči?
- Podvrgnut ćeš tatarskoj vlasti najbogatije krajeve Središnje Azije i Irkutsk.
- A vojska peterburškog sultana? - pripita Feofar-kan označujući tom
čudnovatom titulom ruskog cara.
- Nemaš se čega bojati ni na istoku ni na zapadu - odgovori Ivan Ogarjov. -
Najezda je bila iznenadna i, prije nego što ruska vojska pritekne u pomoć, Irkutsk i
Tobolsk bit će u tvojim rukama. Careve su postrojbe potučene u Kolivanju kao što
će biti svagdje gdje se tvoje postrojbe budu borile s tim bezumnim vojnicima sa
Zapada.
- A što ti tvoja odanost tatarskoj stvari nalaže da mi savjetuješ? - zapita emir
nakon nekoliko časaka šutnje.
- Ja ti savjetujem da podeš u susret suncu! - živo odgovori Ivan Ogarjov. - Da
pustiš turkmenske konje da pasu travu istočnih stepa! Da zauzmeš Irkutsk, glavni
grad istočnih pokrajina, i da uhvatiš taoca koji vrijedi čitavu jednu pokrajinu. Kad
ne može car, onda neka ti bar njegov brat, veliki knez, padne u ruke!
To je bio glavni cilj kojem je težio Ivan Ogarjov. Slušajući ga, čovjek bi
pomislio da je to neki okrutni potomak Stenjke Razina, čuvena razbojnika koji je u
18. stoljeću harao po južnoj Rusiji. On bi potpuno zadovoljio svoju mržnju kad bi
se dočepao velikog kneza i lupio ga bez milosti! Osim toga, zauzećem Irkutska pao
bi sav Istočni Sibir pod tatarsku vlast.
- Tako će i biti, Ivane - reče Feofar. - Što zapovijedaš, Taksire?
- Još danas naš će se glavni stožer prebaciti u Tomsk.
Ivan Ogarjov se nakloni i pođe za huš-begom da izvrši emirovu zapovijed.
Baš kad je htio uzjahati da se vrati do predstraža, nastade neko komešanje
malo podalje, u onom dijelu tabora koji je bio određen za zatvorenike. Razlegne se
vika i odjeknuše dva-tri hica iz pušaka. Je li posrijedi bio pokušaj pobune ili bijega
koji će biti onemogućen u začetku?
Ivan Ogarjov i huš-beg pođoše nekoliko koraka i gotovo u isti čas pojaviše se
pred njima dva čovjeka koje vojnici i nisu mogli zadržati.
Ne pitajući ništa, huš-beg učini kretnju koja je značila smrtnu kaznu, i glave bite dvojice zarobljenika poletjele s ramena da Ivan Ogarjov ne izusti nekoliko riječi
kojima zadrža sablju što se već bila nadvila nad njih.
Rus je opazio da su ti zarobljenici stranci, pa je zapovjedio da ih dovedu pred
njega.
To su bili Harry Blount i Alcide Jolivet.
Čim je Ivan Ogarjov stigao u tabor, oni su tražili da ih izvedu pred njega, ali
su vojnici to odbili. Odatle ona borba, pokušaj bijega, hici iz pušaka koji, srećom,
nisu pogodili novinare, ali bi oni svejedno bili brzo smaknuti da se nije umiješao
emirov doglavnik.
On je nekoliko trenutaka promatrao te zarobljenike koje uopće nije poznavao.
Oni su, međutim, bili svjedoci scene koja se odigrala u poštanskoj postaji u Išimu,
kad je Ivan Ogarjov udario Mihaila Strogova, ali grubi putnik nije obraćao pažnju
na ljude koji su tada bili okupljeni u čekaonici.
Naprotiv, Harry Blount i Alcide Jolivet odmah su ga prepoznali i Francuz
potiho reče:
- Gle! Čini se da su pukovnik Ogarjov i onaj prostak iz Išima jedan te isti
čovjek!
Zatim šapne na uho svom drugu:
- Izložite naš slučaj, Blounte! Učinit ćete mi uslugu. Gadi mi se ovaj ruski
pukovnik ovdje usred tatarskog tabora i, premda imam samo njemu zahvaliti što mi
je glava još na ramenu, prije bih prezirno okrenuo glavu nego ga pogledao uoči!
I, rekavši to, Alcide Jolivet zauze potpuno ravnodušno i uznosito držanje.
Je li Ivan Ogarjov shvatio koliko je zarobljenikovo držanje prema njemu
uvredljivo? Kako bilo da bilo, nije ništa pokazao.
- Tko ste vi, gospodo? - upita ih na ruskome veoma hladno, ali bez uobičajene
osornosti.
- Dopisnici engleskih i francuskih novina - lakonski odgovori Harry Blount.
- Sigurno imate isprave kojima možete dokazati tko ste?
- Evo pisama kojima smo akreditirani kod engleskog i francuskog poslanstva.
Ivan Ogarjov uze pisma koja mu je pružio Harry Blount, te ih pažljivo pročita
i reče:
- Vi tražite dopuštenje da pratite naše vojne operacije u Sibiru?
- Mi tražimo da nas pustite na slobodu i ništa drugo - oporo odgovori engleski
dopisnik.
- Slobodni ste, gospodo! - odgovori Ivan Ogarjov. - Rado bih pročitao vaše
izvještaje u 
Daily Telegraphu
.- Gospodine - odsiječe Harry Blount potpuno hladnokrvno - svaki broj stoji
šest penija plus poštarina.
Nato se Harry Blount okrene svom drugu koji se, kako se činilo, potpuno
slagao s njegovim odgovorom.
Ivan Ogarjov nije ni okom trepnuo, samo je pojahao konja i uskoro se izgubio
u oblaku prašine, na čelu svoje pratnje.
- Pa što sad mislite, gospodine Jolivet, o pukovniku Ivanu Ogarjovu,
vrhovnom zapovjedniku tatarske vojske? - zapita Harry Blount.
- Mislim, dragi moj kolega, da je onaj huš-beg učinio zaista lijepu gestu kad je
zapovjedio da nam odsijeku glave! - odgovori Alcide Jolivet smješkajući se.
Kako god bilo, i kakva god pobuda navela Ivana Ogarjova da tako postupi s
tom dvojicom novinara, oni su sad bili slobodni i mogli su krstariti po ratištu kako
su god htjeli. I zato su svakako namjeravali nastaviti svoj posao. Neka vrsta
odbojnosti koju su prije osjećali jedan prema drugome, ustupila je mjesto iskrenom
prijateljstvu. Pošto su ih prilike zbližile, nisu više ni pomišljali da se rastanu.
Zauvijek je nestalo sitničava suparništva medu njima. Harry Blount nije više
mogao zaboraviti koliko duguje svom drugu koji nije ni mislio na to. Sve u svemu,
to je zbližavanje obojici olakšalo posao i moglo je biti samo od koristi njihovim
čitaocima.
- A što ćemo sad sa svojom slobodom? - zapita Harry Blount.
- Zloupotrijebiti je, do vraga! - odgovori Alcide Jolivet. - Otići ćemo lijepo u
Tomsk da vidimo što se ondje događa.
- Samo do trenutka, za koji se nadam da je veoma blizu, kad se budemo mogli
pridružiti nekom ruskom odredu?...
- Kako god vi kažete, dragi moj Blounte! Ne smijemo se previše potatariti!
Najljepša je uloga onih čije oružje donosi civilizacija, a očito je da će narodi
Središnje Azije samo izgubiti, a ništa dobiti ovom najezdom koju će Rusi,
uostalom, već suzbiti. To je samo pitanje vremena!
Međutim, dolazak Ivana Ogarjova, koji je pustio na slobodu Alcidea Joliveta i
Harrvja Blounta, bio je, naprotiv, ozbiljna opasnost za Mihaila Strogova. Ako se
carev glasnik slučajno nade pred Ivanom Ogarjovom, ovaj će zacijelo prepoznati u
njemu putnika s kojim je onako grubo postupio na postaji u Išimu, i premda Mihail
Strogov nije odgovorio na uvredu onako kako bi odgovorio u svakoj drugoj prilici,
privukao bi na sebe pažnju, što bi mu otežalo da izvrši svoj zadatak.
U tome je bila nezgodna strana prisuća Ivana Ogarjova. Ipak, sretna je
posljedica njegova dolaska bila zapovijed da se istoga dana napusti tabor i da se
glavni stožer prebaci u Tomsk.Tako se ostvarila žarka želja Mihaila Strogova. Znamo da je njegova namjera
bila da stigne u Tomsk s ostalim zarobljenicima, to jest da se ne izvrgava opasnosti
da padne u ruke izvidnicama kojih je bila sva sila na prilazima toga važnog grada.
Međutim, nakon dolaska Ivana Ogarjova bojao se da ga on ne prepozna, pa se pitao
ne bi li bilo bolje da odustane od svoje prvotne namjere i da pokuša putem pobjeći.
Zacijelo bi bio tako i učinio da nije čuo da su Feofar-kan i Ivan Ogarjov već
krenuli u taj grad na čelu više tisuća konjanika.
"Onda ću pričekati", reče u sebi, "osim ako mi se ukaže kakva izuzetna prilika
da uteknem. Do Tomska su slabi izgledi, ali su od Tomska već mnogo bolji jer ću
moći za nekoliko sati zaobići najisturenije tatarske predstraže na istoku. Još tri
dana strpljenja, a onda neka mi Bog bude na pomoći!"
I zaista, trebalo je da zarobljenici prijeđu taj put kroz stepu za tri dana, pod
nadzorom velikog tatarskog odreda. Od tabora do grada bilo je sto pedeset vrsta. To
je bio lak put za emirove vojnike kojima nije ništa nedostajalo, ali mukotrpan za
nesretnike koji su bili iznemogli od gladovanja. Mnogi će leševi obilježiti taj dio
sibirske ceste!
U dva sata poslijepodne 12. kolovoza tobdži-baša je izdao naredbu da se krene.
Bila je velika vrućina, a na nebu nije bilo ni oblačka.
Alcide Jolivet i Harry Blount bili su već kupili konje i krenuli cestom u
Tomsk, gdje će logika događaja okupiti glavne junake ove priče.
Među zarobljenicima koje je Ivan Ogarjov doveo u tatarski tabor bila je i
jedna starica koja se, samom svojom mučaljivošću, izdvajala od svih onih koje je
snašla ista sudbina. Nikad se nije nikom potužila ni jednom jedinom riječju. Reklo
bi se da je oličenje boli. Na ovu je ženu, koja se gotovo uopće nije micala i koju su
čuvali strože od ostalih, posebno motrila Ciganka Sangara, ali starica kao da to nije
ni slutila, niti je vodila o tome računa. Ma koliko da je bila stara, morala je ići
pješice u povorci zarobljenika i nitko joj ničim nije olakšao muke.
Ali, kao da joj je providnost poslala jedno hrabro i milostivo biće, stvoreno da
je razumije i da joj pomogne. Među njenim supatnicama bila je djevojka koja se
isticala ljepotom i smirenošću, u kojoj nije nimalo zaostajala za Sibirkom, i koja
kao da je uzela na sebe zadatak da bdi nad njom. Te dvije zatočenice nisu ni riječi
progovorile među sobom, ali bi se djevojka uvijek u pravi trenutak našla pokraj
starice, kad god joj je njena pomoć mogla biti od koristi. Starica je iz početka bila
nepovjerljiva prema pažnji te šutljive neznanke. Međutim, malo-pomalo su iskreni
pogledi te djevojke, njena suzdržljivost i tajanstvena naklonost koja se u
zajedničkoj nevolji rađa između podjednako nesretnih stvorenja, nadvladali
uznositu hladnoću Marfe Strogov. Nadja je - jer, to je bila ona - ovako mogla, i ne
poznajući je, vratiti majci svu onu pažnju koju joj je bio iskazao njen sin. Njena juje prirodna dobrota nadahnula da učini dvostruko dobro djelo. Služeći staricu,
Nadja je osiguravala svojoj mladosti i ljepoti zaštitu stare zarobljenice. Usred toga
skupa nevoljnika ogorčenih zbog muka, te su šutljive dvije žene, za koje su mislili
da su baka i unuka, ulijevale svima neku vrstu poštovanja.
Pošto su tatarski izvidnici bili odvukli Nadju u svoj čamac na Irtišu, odveli su
je u Omsk. Kao zarobljenicu u tom gradu, snašla ju je ista sudbina kao i sve one
koje je kolona Ivana Ogarjova bila do tada pohvatala, dakle, ista sudbina koja je
snašla i Marfu Strogov.
Da nije bila toliko jaka, Nadja bi bila podlegla dvostrukom udarcu koji ju je
bio zadesio. Bila je očajna i ogorčena što je morala prekinuti putovanje i što je
poginuo Mihail Strogov. Možda zauvijek rastavljena od oca, nakon onoliko
uspješnih napora kojima mu se bila približila, i, kao vrhunac nesreće, odvojena od
neustrašivog suputnika kojeg kao da joj je sam Bog bio poslao da je dovede do
cilja, izgubila je u isti mah i jednim udarcem sve. Slika Mihaila Strogova kako, na
njene oči pogođen kopljem, nestaje u valovima Irtiša, neprestano joj je izlazila pred
oči. Zar je takav čovjek mogao onako poginuti? Pa za koga Bog čuva svoja čudesa
ako je taj pravednik, koga je svakako vodila neka plemenita namjera, mogao biti
tako bijedno spriječen u svom napredovanju? Pokatkad je srdžba nadvladavala bol.
U sjećanju joj je dolazila ona uvreda koju je njen suputnik onako čudno podnio na
poštanskoj postaji u Išimu. Krv bi joj uzavrela kad bi se toga sjetila.
"Tko će osvetiti toga pokojnika koji se više ne može sam osvetiti?" pitala se.
I djevojka se u srcu obraćala čak Bogu i vapila:
"Gospode, daj da to budem ja!"
Da joj je bar Mihail Strogov prije smrti povjerio svoju tajnu, da je bar mogla,
premda je bila samo žena, samo dijete, izvršiti do kraja zadatak tog svog brata,
kojeg joj Bog nije trebao ni poslati kad ga je opet tako brzo uzeo k sebi!...
Nije čudo što je Nadja, zaokupljena tim mislima, ostala tako reći neosjetljiva
čak i na same nedaće ropstva.
Tada ju je slučaj sastavio s Marfom Strogov a da to nije ni slutila. Kako je
mogla pomisliti da je ta starica, zarobljenica kao i ona, majka njena suputnika koji
je za nju uvijek bio samo trgovac Nikolaj Korpanov? A kako je opet Marta mogla
slutiti da tu nepoznatu djevojku veže zahvalnost za njena sina?
Ono što je Nadju najprije iznenadilo u Marfe Strogov bila je nekakva sličnost
u načinu na koji su obje podnosile svoju tešku sudbinu. Stoička ravnodušnost te
starice prema materijalnim tegobama u njihovu svakidašnjem životu, i prezir
prema tjelesnim mukama mogli su potjecati samo iz duševne patnje koja je bila
ravna njezinoj. Tako je mislila Nadja i nije se varala. Nadju je, dakle, najprije
privuklo Marfi Strogov neko nagonsko suosjećanje s onim dijelom njenih nevoljakoje ona nije pokazivala. Način na koji je podnosila svoje muke dirao je djevojčinu
ponositu dušu. Djevojka joj nije nudila svoje usluge, već ih joj je činila. Marfa ih
nije mogla ni odbiti ni primiti. Na teškim dijelovima puta djevojka je bila uz nju i
pridržavala je. Kad se dijelila hrana, starica se nije ni micala, ali je Nadja dijelila s
njom ono malo hrane što je dobivala, i tako su zajednički podnosile taj mukotrpni
put. Zahvaljujući svojoj mladoj suputnici, Marfa Strogov je mogla držati korak s
vojnicima koji su pratili zarobljenike, i nisu je morali vezati za oblučje sedla i vući
po tom grdnom putu kao mnoge druge nevoljnice.
- Neka ti Bog plati, kćeri, za sve što činiš za me, staricu! - reče joj jednom
Marfa Strogova, i to su bile neko vrijeme jedine riječi koje su te dvije nesretnice
progovorile među sobom.
U tih nekoliko dana koji su im se činili dugi kao vječnost, starica i djevojka
morale su - tako se bar činilo - zapodjenuti razgovor o svom položaju. Ali je Marfa
Strogov, iz opreza koji nije teško shvatiti, govorila samo o sebi, pa i to veoma
malo. Nije ni jedinom riječju spomenula ni svoga sina ni onaj svoj kobni susret s
njim.
I Nadja je dugo bila, ako ne nijema, a ono škrta na riječima. Međutim, jednog
dana, sluteći da ima pred sobom priprostu i plemenitu dušu, otvorila je svoje srce i
ispripovjedila sve, ne tajeći ništa, što se dogodilo od njena polaska iz Vladimira pa
do smrti Nikolaja Korpanova. Sve što je pričala o svom mladom suputniku živo je
zanimalo staru Sibirku.
- Nikolaj Korpanov! - reče ona. - Pričaj mi još o tom Nikolaju! Ja poznajem
samo jednog čovjeka, jednog jedinog medu današnjom mladeži koji me ne bi
iznenadio takvim držanjem! Je li se baš zvao Nikolaj Korpanov? Jesi li sigurna,
kćeri moja?
- Zašto bi me u tome obmanuo kad me ni u čemu drugome nije obmanuo? -
reče Nadja.
Međutim, gonjena nekom slutnjom, Marfa Strogov obasula je Nadju
pitanjima.
- Rekla si, kćeri, da je bio neustrašiv! I dokazala si mi da je bio! - reče.
- Jest, bio je neustrašiv! - potvrdi Nadja.
"Takav je i moj sin", ponavljala je Marfa Strogov u sebi.
Zatim nastavi:
- Kažeš i da ga ništa nije moglo zaustaviti, da ga ništa nije moglo začuditi, da
je bio blag koliko je bio i snažan, da ti je bio i brat i sestra, i da je bdio nad tobom
kao majka?
- Jest, jest! - reče Nadja. - Bio mi je brat, sestra, majka, sve!- I lav kad te je trebalo braniti?
- Pravi lav! - potvrdi Nadja. - Jest, lav, junak!
"Sine moj, sine moj!" mislila je stara Sibirka.
- A kažeš da je otrpio strahovitu uvredu na onoj poštanskoj postaji u Išimu?
- Jest, otrpio je! - odgovori Nadja obarajući glavu.
- Otrpio je? - promrmlja Marfa Strogov dršćući.
- Majko, majko! - uzvikne Nadja. - Nemojte ga osuđivati! Tu je posrijedi bila
neka tajna, tajna o kojoj sad jedino Bog može suditi!
Marfa digne glavu, pogleda Nadju kao da joj hoće zaviriti do u dno duše i
upita je:
- A jesi li u tom trenutku poniženja prezirala toga Nikolaja Korpanova?
- Nisam, nego sam mu se divila, iako ga nisam mogla razumjeti! - odgovori
djevojka. Slutila sam da nikad nije bio vredniji poštovanja!
Starica pošutje časak.
- Je li bio visok? - upita je.
- Vrlo visok.
- I vrlo lijep, je li? Hajde, pričaj mi, kćeri moja!
- Jest, bio je vrlo lijep - odgovori Nadja rumeneći se.
- To je bio moj sin! Kažem ti da je to bio moj sin! - uzvikne starica i zagrli
djevojku.
- Tvoj sin! - ponovi Nadja, sva zbunjena. - Tvoj sin!
- Hajde, ispričaj mi sve, dijete moje! - reče Marfa. - Tvoj suputnik, prijatelj i
zaštitnik imao je majku! Zar ti nikad nije pričao o svojoj majci?
- O svojoj majci? - reče Nadja. - Pričao mi je o svojoj majci kao što sam ja
njemu pričala o svom ocu, često, neprestano! Obožavao je svoju majku!
- Nadja, Nadja! Ti si mi upravo ispričala što se dogodilo mom sinu -reče
starica. I plaho nadoda:
- Pa zar nije namjeravao na prolazu kroz Omsk obići tu svoju majku, koju je,
kažeš, toliko volio?
- Ne, nije namjeravao - odgovori Nadja.
- Nije? - uzvikne Marta. -1 ti mi se usuđuješ to reći?
- Kažem ti, ali trebam ti objasniti da sam naslutila kako je Nikolaj Korpanov,
iz razloga koji su bili jači od svega, razloga koje ja ne znam, morao proći kroz Sibir
u najvećoj tajnosti. To je za njega bilo pitanje života i smrti, ili, još bolje, pitanje
dužnosti i časti.- Jest, zaista, pitanje dužnosti, svete dužnosti - reče stara Sibirka - jedne od
onih dužnosti kojima se žrtvuje sve, radi koje se čovjek odriče svega, čak i radosti
da poljubi, možda po posljednji put, svoju staru majku! Ja sad znam ono što ti ne
znaš, Nadja, ono što nisam ni sama dosad znala! Sad si mi sve razjasnila! Ali
svjetlo koje si unijela u najmračnije dubine moje duše, ja sad ne mogu unijeti u
tvoju dušu. Moram čuvati tajnu svoga sina, Nadja, jer ti je on sam nije otkrio!
Oprosti mi, Nadja! Dobro koje si mi učinila ne mogu ti vratiti!
- Ja od vas, majko, ništa i ne tražim - reče Nadja.
I tako je sve postalo jasno staroj Sibirki, čak i neobjašnjivo držanje njena sina
prema njoj na pošti u Omsku, pred svjedocima njihova susreta. Nije više bilo
sumnje da je djevojčin suputnik bio Mihail Strogov i da ga je neki tajni zadatak,
neka važna poruka koju je trebao pronijeti kroz osvojene krajeve, primoravala da
taji da je carev glasnik.
"Ah, dobro moje dijete!" mislila je Marfa Strogov. "Ne, neću te izdati i
nikakve muke neće iz mene iščupati priznanje da sam te vidjela u Omsku!"
Marfa Strogov mogla je jednom riječju platiti Nadji za sve njeno požrtvovanje
i odanost prema njoj. Mogla joj je reći da njen suputnik, Nikolaj Korpanov, ili bolje
reći Mihail Strogov, nije zaglavio u vodama Irtiša, jer ga je ona nekoliko dana
nakon toga događaja srela i govorila s njim!...
Ali se svladala, umuknula i samo rekla:
- Nadaj se, dijete moje! Neće te uvijek pratiti nesreća! Nekako slutim da ćeš
opet vidjeti svog oca, a možda i onaj koji te je nazivao sestrom nije mrtav! Bog nije
mogao dopustiti da tvoj hrabri suputnik pogine!... Nadaj se, kćeri, nadaj! Budi kao
ja! Ovu crninu koju nosim ne nosim još za svojim sinom!III
MILO ZA DRAGO
 
Takav je sad bio odnos između Marfe Strogov i Nadje. Stara je Sibirka sve
shvatila, a djevojka je, premda nije znala da je njen neprežaljeni suputnik još živ,
znala bar što je on bio toj starici koju je ona prigrlila kao majku, te je zahvaljivala
Bogu što joj je podario tu radost da može zarobljenici zamijeniti sina kojeg je
izgubila.
Ali nijedna ni druga nisu znale da je Mihail Strogov zarobljen u Kolivanju i da
i njega vode s njima u Tomsk.
Zarobljenike koje je doveo Ivan Ogarjov priključili su onima koje je emir već
držao u tatarskom logoru. Tih je nesretnika, Rusa i Sibiraca, vojnika i civila, bilo
nekoliko tisuća i njihova je povorka bila duga nekoliko vrsta. Medu njima je bilo
takvih koje su smatrali kao opasne, pa su ih svezali lisicama za dugačak lanac. Bilo
je tu i žena i djece koje su vezali ili objesili o oblučje sedla i nemilosrdno vukli
cestom! Gonili su ih kao stoku. Konjanici koji su ih pratili prisiljavali su ih da idu u
izvjesnom redu, pa su zaostajali samo oni koji su padali da se više ne dignu.
Tako se dogodilo da Mihail Strogov, koji je bio među prvima koje su potjerali
iz tatarskog logora, to jest među zarobljenicima iz Kolivanja, nije mogao vidjeti
zarobljenike iz Omska, koji su išli posljednji. Zato nije ni slutio da su u toj povorci
i njegova majka i Nadja, baš kao što ni one nisu slutile da je on tu.
Taj put od logora do Tomska, u takvim prilikama, uz bičevanje, bio je
smrtonosan za mnoge, a strašan za sve. Išli su kroz stepu, cestom na kojoj je bilo
još više prašine zato što su njome bili prošli emir i njegova prethodnica. Zastanci
su bili rijetki i vrlo kratki. Ma koliko da su brzo išli, tih sto pedeset vrsta koje su
prešli pod žarkim suncem morale su se činiti beskrajne!
Prolazili su kroz neplodni kraj što se prostire na desnoj obali Oba do podnožja
ogranaka Sajanskog gorja koje se pruža sa sjevera na jug. Tek po koji kržljav i
sparušen grm prekida jednoličnost te široke ravnice. Nema obrađene zemlje jer
nema vode, i baš je voda najviše nedostajala zarobljenicima koji su bili žedni od
napornog pješačenja. Da bi došli do neke rijeke, trebalo je da skrenu pedesetak
vrsta na istok, do sama podnožja planinskih ogranaka koji dijele Obski i Jenisejski
bazen. Tu teče Tom, mali pritok Oba, koji protječe kroz Tomsk prije nego se ulije u
jednu od velikih sjevernih rijeka. Tu ima vode u izobilju, stepa nije tako jalova, a
vrućina je snošljivija. Ali je zapovjednicima kolone bilo strogo naređeno da dođu uTomsk najkraćim putem, jer se emir neprestano pribojavao da neka ruska kolona ne
stigne iz sjevernih pokrajina i da ga ne napadne s boka i presiječe mu put.
Međutim, glavna sibirska cesta nije išla pored Toma, bar ne na ovom dijelu između
Kolivanja i malog trgovišta Zabedjera, a morali su ići glavnom sibirskom cestom.
Nije potrebno razglabati o mukama zlosretnih zarobljenika. Nekoliko ih je
stotina popadalo po stepi, u kojoj su im leševi morali ostati sve dok zima ne dovede
vukove koji će im pojesti posljednje kosti.
Baš kao što je Nadja bila uvijek spremna pomoći staroj Sibirki, tako je i
Mihail Strogov, koji nije bio vezan, činio koliko je god mogao usluge svojim
supatnicima koji su bili slabiji od njega. Jedne je hrabrio, druge pridržavao, nije se
štedio i išao je amo-tamo, sve dok ga neki konjanik ne bi kopljem natjerao da se
vrati na svoje mjesto u redu.
Zašto nije pokušao pobjeći? Zato što je bio tvrdo naumio da ne zalazi u stepu
dok ne bude izvan opasnosti. Uvrtio je bio sebi u glavu da ide do Tomska "o
emirovu trošku" i, sve u svemu, imao je pravo. Vidio je mnoge odrede kako krstare
ravnicom s obje strane kolone, sad na jugu, sad na sjeveru, i bilo je očito da bi ga
ponovo uhvatili prije nego što bi prošao dvije vrste. Svuda unaokolo bilo je
tatarskih konjanika i na mahove se činilo da niču iz zemlje, kao što poslije kiše
zemlja vrvi od raznih štetnih kukaca. Osim toga, u takvim prilikama bilo bi
neobično teško bježati, ako ne i nemoguće. Vojnici su bili izvanredno budni jer ih
je svaka neopreznost mogla stajati glave.
Napokon, 15. kolovoza pred večer, povorka j e stigla u malo trgovište
Zabedjero, na tridesetak vrsta od Tomska. Odatle je cesta vodila pored rijeke Tom.
Prvo što su zarobljenici htjeli učiniti bilo je da nagrnu na vodu, ali im stražari
nisu dali da iziđu iz redova dok se ne utabore. Iako je rijeka Tom u to doba godine
nalik na bujicu, mogla je poslužiti nekim smionijim ili očajnijim zarobljenicima da
pobjegnu, pa su bile poduzete najstrože mjere opreza. Čamce zaplijenjene u
Zabedjeru usidrili su na Tomu i napravili od njih branu koja se nije mogla prijeći.
Tabor se protezao do prvih kuća trgovišta, a čuvao ga je lanac stražara između kojih
se nikako nije moglo probiti.
Mihail Strogov je sad već pomišljao da pobjegne u stepu, ali je vidio, pošto je
dobro razmotrio položaj, da je u tim prilikama njegov plan da pobjegne gotovo
neostvariv, pa je odlučio čekati jer nije htio ništa stavljati na kocku.
Trebalo je da svu tu noć zarobljenici ostanu na obali Toma. Emir je odgodio
ulazak svojih jedinica u Tomsk do sutradan. Bilo je odlučeno da se dolazak
tatarskog glavnog stožera u ovaj važni grad proslavi vojnom paradom. Feofar-kan
je već bio u tvrđavi, ali je glavnina njegove vojske logorovala pod zidinama i
čekala trenutak da svečano uđe u grad.Ivan Ogarjov ostavio je emira u Tomsku, kamo su obojica bili stigli dan prije,
i vratio se u tabor kod Zabedjera. Odatle je trebao sutradan krenuti sa zaštitnicom
tatarske vojske. Jedna je kuća u Zabedjeru već bila pripremljena za nj. Kad svane,
konjanici i pješaci krenut će pod njegovim zapovjedništvom u Tomsk gdje ih je
emir htio svečano dočekati, po običaju azijskih vladara.
Čim su se utaborili, zarobljenici su se napokon, iscrpljeni trodnevnim
pješačenjem i mučeni strahovitom žeđi, mogli napiti vode i malo odmoriti.
Sunce je već bilo zašlo, ali je obzor još bio osvijetljen posljednjim sunčanim
zrakama kad je Nadja došla na obalu Toma pridržavajući Marfu Strogov. Sve do
tada nisu se mogle probiti kroz redove onih koji su bili zakrčili obalu, i tek su sad
došle na red da se napiju vode.
Stara Sibirka se bila sagnula nad svježu rijeku, a Nadja je zagrabila vode u
šaku i prinijela je Marfinim ustima. Zatim se i ona osvježila. I starica i djevojka
preporodiše se od te zdrave vode.
Iznenada, baš kad je htjela poći, Nadja se naglo uspravi i nehotice vrisne.
Na nekoliko koraka od nje stajao je Mihail Strogov!... To je bio on!... Još su ga
osvjetljavale posljednje sunčane zrake!
Mihail Strogov uzdrhta na Nadjin vrisak...
Ali toliko je vladao sobom da nije izustio ni jednu riječ koja bi ga mogla odati.
A u isti mah kad je ugledao Nadju, ugledao je i majku!...
Pri tom neočekivanom susretu Mihail Strogov je osjetio da više ne gospodari
sobom, pa prinese ruku očima i odmah ode.
Nadja nesvjesno pohrli za njim, ali joj stara Sibirka šapne na uho:
- Stani, kćeri moja!
- To je on! - odvrati Nadja isprekidanim glasom od uzbuđenja. - Živ je, majko!
To je on!
- To je moj sin - reče Marfa Strogov - to je Mihail Strogov, a vidiš da ja nisam
ni zakoračila prema njemu! Drži se kao ja, kćeri moja!
Mihail Strogov osjetio je jedno od najjačih uzbuđenja koja čovjek može
osjetiti. Njegova majka i Nadja bile su tu. Te dvije zarobljenice, koje su se gotovo
stopile u njegovu srcu, Bog je naputio jednu na drugu u ovoj zajedničkoj nesreći!
Zna li sad Nadja tko je on? Ne zna, jer je vidio kako ju je Marfa Strogov zadržala
kad je htjela pohrliti prema njemu! Marfa Strogov je, dakle, sve shvatila i čuvala
njegovu tajnu.
Dvadesetak puta te noći Mihail Strogov samo što nije pošao potražiti majku,
ali je shvaćao da mora odoljeti toj silnoj želji da je zagrli i da još jednom stisneruku svojoj mladoj suputnici! I najmanja ga je nesmotrenost mogla upropastiti.
Zarekao se bio, uostalom, da se neće sastati s majkom... i neće se sastati, svojom
voljom! A kad stigne u Tomsk, jer noćas neće moći pobjeći, otići će u stepu a da
neće ni zagrliti ta dva stvorenja koja su mu sve i koja će ostaviti izložena mnogim
opasnostima!
Mogao se, dakle, nadati da će taj ponovni susret u taboru kod Zabedjera proći
bez neugodnih posljedica i za njegovu majku i za njega. Ali nije znao da neke
pojedinosti toga događaja, koliko god se on brzo zbio, nisu izmakle Sangari, uhodi
Ivana Ogarjova.
Ciganka je stajala nekoliko koraka dalje na obali i motrila, kao uvijek, na staru
Sibirku koja to nije ni slutila. Sangara nije mogla vidjeti Mihail Strogova, jer je on
već bio nestao kad se ona okrenula; ali joj nije izmakla kretnja kojom je majka
zadržala Nadju, a sve joj je otkrio bljesak u Marfinim očima.
Sad više nije bilo dvojbe da se sin Marfe Strogov, carev glasnik, nalazi u
Zabedjeru, medu zarobljenicima Ivana Ogarjova!
Sangara ga nije poznavala, ali je znala da je on tu! Zato ga nije ni pokušavala
pronaći, što bi bilo i nemoguće po mraku i medu svom onom svjetinom.
Isto je tako bilo uzaludno da i dalje uhodi Marfu Strogov i Nadju. Bilo je očito
da će te dvije žene biti na oprezu i da neće moći doznati od njih ništa što bi moglo
odati careva glasnika.
I zato je Ciganka samo mislila kako da što prije obavijesti Ivana Ogarjova.
Odmah je otišla iz tabora.
Nakon četvrt sata stigla je u Zabedjero, gdje su je odveli u kuću u kojoj je
odsjeo emirov doglavnik.
Ivan Ogarjov odmah primi Ciganku.
- Što hoćeš, Sangaro? - upita je.
- Sin Marfe Strogov je u logoru - odgovori mu Sangara.
- Zarobljen?
- Zarobljen!
- Ah - uzvikne Ogarjov - sad ću konačno saznati...
- Nećeš ništa saznati, Ivane, jer ga i ne poznaješ - presiječe ga Ciganka u riječi.
- Ali ga ti poznaješ. Ti si ga vidjela, Sangaro!
- Nisam ga vidjela, ali sam vidjela kako mu se majka odala jednom kretnjom
koja mi je sve otkrila.
- Da se nisi prevarila?
- Nisam.- Ti znaš koliko je meni važno da uhvatimo toga glasnika - reče Ivan Ogarjov.
- Ako pismo koje je on dobio u Moskvi stigne u Irkutsk, i ako ga dobije veliki knez,
veliki knez će se čuvati i ja neću moći doći do njega! Zato se pošto-poto moram
dočepati toga pisma! A sad mi kažeš da je nosilac toga pisma u mojim rukama? Još
te jedanput pitam, Sangaro, da se nisi prevarila?
Ivan Ogarjov govorio je vrlo živo. Njegovo je uzbuđenje svjedočilo o tome
koliku važnost pridaje tom pismu. Sangara se nimalo ne zbuni što Ivan Ogarjov
tako uporno ponavlja to pitanje.
- Nisam se prevarila, Ivane - ponovi ona.
- Ali, Sangaro, u logoru ima više tisuća zarobljenika, a ti kažeš da ne poznaješ
Mihaila Strogova!
- Ne, ja ga ne poznajem, ali ga poznaje njegova mati - odgovori Ciganka kojoj
se pogled ispuni divljom radošću. - Ivane, treba natjerati njegovu mater da
progovori!
- Sutra će progovoriti! - uzvikne Ivan Ogarjov.
Zatim pruži ruku Ciganki koja je poljubi, ali tako da u tom znaku poštovanja,
uobičajenom među sjevernim narodima, nije bilo ničega dodvorljivog.
Sangara se vratila u tabor. Pronašla je Marfu Strogov i Nadju i motrila na njih
svu noć. Starica i djevojka nisu spavale, iako su bile satrte od umora. Nisu mogle ni
oka sklopiti od prevelike zabrinutosti. Mihail Strogov je živ, ali zarobljen kao i
one! Zna li to Ivan Ogarjov, a ako ne zna, neće li saznati? Nadja je bila sva
zaokupljena mišlju da je živ njen suputnik za kojeg je držala da je mrtav! Ali je
Marfa Strogov gledala dalje u budućnost i, premda se nije mnogo brinula za samu
sebe, imala je razloga da strepi za sina.
Sangara se bila prikučila u mraku do te dvije žene i ostala tu nekoliko sati
napinjući uši... ali ništa nije čula. Iz nekog nagonskog osjećaja opreza, Marfa
Strogov i Nadja nisu progovorile ni riječi među sobom.
Sutradan, 16. kolovoza, oko deset sati prijepodne, zatreštale su pred taborom
fanfare. Tatarski su se vojnici odmah latili oružja.
Ivan Ogarjov je došao iz Zabedjera s brojnim časnicima iz tatarskog glavnog
stožera. Bio je namrgođeniji nego inače, a zgrčene crte lica odavale su neku
pritajenu srdžbu koja je samo čekala priliku da provali iz njega.
Mihail Strogov je bio u jednoj skupini zarobljenika i vidio ga kad je prošao.
Imao je predosjećaj da će se dogoditi neka velika nesreća, jer je Ivan Ogarjov sad
znao da je Marfa Strogov majka Mihaila Strogova, kapetana u odredu carevih
glasnika.
Kad je Ivan Ogarjov stigao do sredine tabora, sjahao je s konja, a konjanici suga iz njegove pratnje okružili.
U taj mu trenutak priđe Sangara i reče: - Nemam ništa novo, Ivane!
Ivan Ogarjov odgovori samo kratkom zapovijedi jednom od svojih časnika.
Odmah zatim vojnici se grubo proguraše kroz redove zarobljenika. Šibajući ih
bičevima i gurajući ih kopljima, natjerali su te jadnike da brzo poustaju i poredaju
se u krug. Četiri reda pješaka i konjanika stajala su za njima tako da nitko nije
mogao pobjeći.
Začas zavlada šutnja, a Sangara se, na znak Ivana Ogarjova, uputi prema
skupini usred koje je stajala Marfa Strogov.
Stara Sibirka ju je gledala kako dolazi. Shvatila je što će se dogoditi. Na
usnama joj se ocrta preziran smiješak. Zatim se nagne prema Nadji i tiho joj reče:
- Više me ne poznaješ, kćeri! Ma što se dogodilo, i ma koliko teška bila ova
kušnja, ni jedne riječi, ni jedne kretnje! Radi se o njemu, a ne o meni!
U tom trenutku Sangara, pošto je gledaše časak, stavi ruku na rame staroj
Sibirki.
- Što hoćeš od mene? - upita je Marfa Strogov.
- Hajde sa mnom! - reče joj Sangara.
I gurajući je rukom, izvede je nasred čistine pred Ivana Ogarjova.
Mihail Strogov prižmiri da ga ne oda bljesak u očima.
Došavši pred Ivana Ogarjova, Marfa Strogov se uspravi i prekriži ruke.
- Ti si Marfa Strogov? - upita je Ivan Ogarjov.
- Jesam - mirno odgovori stara Sibirka.
- Poričeš li ono što si mi rekla prije tri dana kad sam te ispitivao u Omsku?
- Ne poričem.
- Ti, dakle, ne znaš da je tvoj sin, Mihail Strogov, carev glasnik, prošao kroz
Omsk?
- Ne znam.
- A onaj čovjek na poštanskoj postaji za koga si mislila da je tvoj sin nije bio
on, nije bio tvoj sin?
- To nije bio moj sin.
- I nisi ga poslije vidjela među ovim zarobljenicima?
- Nisam.
- A kad bi ti ga pokazali, bi li ga prepoznala?
- Ne bih.
Na taj odgovor, koji je pokazivao nepokolebljivu odlučnost da ništa ne prizna,u svjetini se razlegne žamor.
Ivan Ogarjov nije se mogao suzdržati da ne učini kretnju punu prijetnje.
- Slušaj - reče Marfi Strogov - tvoj je sin ovdje i sad ćeš nam ga odmah
pokazati.
- Neću.
- Svi ovi ljudi koji su zarobljeni u Omsku i Kolivanju proći će sad pred tobom,
pa ako ne pokažeš Mihaila Strogova, dobit ćeš onoliko udaraca knutom koliko ljudi
prođe pred tobom!
Ivan Ogarjov je shvatio da neukrotiva Sibirka neće progovoriti, koliko god joj
prijetio i na kakve god muke stavio. Da bi pronašao careva glasnika, nije toliko
računao na nju koliko na sama Mihaila Strogova. Nije mogao vjerovati da majku i
sina, kad se nađu jedno pred drugim, neće odati nekakvo neodoljivo uzbuđenje. Da
se samo htio dočepati careva pisma, mogao je jednostavno zapovjediti da pretraže
sve zarobljenike; ali je Mihail Strogov mogao najprije to pismo pročitati pa ga
uništiti, a kad ga ne bi prepoznali, i kad bi uspio stići u Irkutsk, planovi bi Ivana
Ogarjova propali. Izdajici, dakle, nije bilo stalo samo do tog pisma, nego i do
njegova nosioca.
Nadja je sve to čula i sad je znala tko je Mihail Strogov, i zašto je htio
neopažen proći kroz osvojene sibirske pokrajine!
Na zapovijed Ivana Ogarjova, zarobljenici su prolazili jedan po jedan ispred
Marfe Strogov, koja je ostala nepomična kao kip i koje je pogled izražavao
posvemašnju ravnodušnost.
Njen je sin bio među posljednjima. Kad je prolazio pred majkom, Nadja je
zažmirila da ne gleda!
Mihail Strogov ostao je naoko miran, ali je toliko zario nokte u dlanove da su
mu prokrvarili.
Majka i sin pobijedili su Ivana Ogarjova!
Sangara, koja je stajala pokraj njega, samo reče:
- Knut!
- Tako je - vikne Ivan Ogarjov koji više nije vladao sobom. - Dajte knut za ovu
staru vješticu i šibajte je dok ne ispusti dušu!
Jedan tatarski vojnik priđe Marfi Strogov noseći to strašno sredstvo za
mučenje.
Knut se sastoji od stanovitog broja kožnih remena čiji su krajevi opleteni
žicom. Smatra se da je sto dvadeset udaraca tim bičem jednako smrtnoj kazni.
Marfa Strogov je to znala, ali je isto tako znala da je nikakve muke neće nagnati daprogovori, i bila je spremna žrtvovati i svoj život.
Dva je vojnika zgrabiše i baciše na koljena. Zderaše joj haljinu i ogoliše leda.
Ispred prsa, na svega nekoliko palaca, namjestiše joj sablju. Ako klone od boli,
oštri vrh sablje zarit će joj se u grudi.
Tatar stajaše pokraj nje i čekaše.
- Hajde! - reče Ivan Ogarjov.
Bič fijukne kroz zrak...
Ali, prije nego što se spustio na Martu, nečija ga snažna ruka iščupa Tatarinu
iz ruke. Bio je to Mihail Strogov! Skočio je kad je vidio taj užasni prizor! Iako se
na postaji u Išimu bio obuzdao kad ga je Ivan Ogarjov udario bičem, ovdje, pred
majkom, koju samo što nisu udarili, nije se mogao svladati.
Ivan Ogarjov postigao je što je htio.
- Mihail Strogov! - uzvikne on.
Zatim mu priđe i reče:
- Oho, to je onaj iz Išima?
- Baš on! - potvrdi Mihail Strogov.
I zamahne knutom i ošine Ivana Ogarjova po licu.
- Milo za drago! - reče mu.
- Dobro mu je vratio! - uzvikne jedan gledatelj čiji se glas, srećom, izgubi u
žamoru.
Dvadesetak vojnika nasrne na Mihaila Strogova. Ali ih Ivan Ogarjov, kome se
oteo krik od bijesa i boli, zadrža pokretom ruke.
- Ovom će čovjeku presuditi emir! - reče. - Pretražite ga!
Na prsima Mihaila Strogova pronadoše pismo sa carskim pečatom, koje on
nije dospio uništiti, i predadoše ga Ivanu Ogarjovu.
Gledalac koji je izgovorio one riječi: "Dobro mu je vratio" nije bio nitko drugi
nego Alcide Jolivet. Njegov kolega i on bili su se zadržali u taboru kod Zabedjera i
prisustvovali su ovom prizoru.
- Bogami su ovi sjevernjaci vražji momci! - reče on Harrvju Blountu. -
Priznajte da dugujemo zadovoljštinu našem suputniku! Korpanov i Strogov vrijedni
su jedan drugoga! Lijepa osveta za ono u Išimu!
- Jest, osveta, nema što - reče Harry Blount - ali sad je Strogov gotov. Možda
bi bilo bolje za njega da je još malo pričekao?
- I pustio da mu zatuku majku!
- A mislite li da će ona i njegova sestra nakon ovoga bolje proći?- Ništa ja ne mislim i ništa ne znam - odvrati Alcide Jolivet. - Samo znam da
ni ja ne bih ništa pametnije učinio na njegovu mjestu! Kako ga je samo žigosao!
Eh, do vraga! Mora čovjek katkad i planuti! da je Bog htio da budemo svagda i
svagdje mirni, ulio bi nam vodu u žile, a ne krv!
- Sjajan događaj za jedan dopis! - reče Harry Blount. - Samo kad bi nam Ivan
Ogarjov htio reći što piše u onom pismu!...
Pošto je obrisao krv koja ga je bila oblila, Ivan Ogarjov je raspečatio pismo.
Dugo ga je čitao i prečitavao, kao da želi upamtiti svaku riječ u njemu.
Zatim je, zapovjedivši da Mihaila Strogova dobro svežu i da ga pošalju u
Tomsk s ostalim zarobljenicima, preuzeo zapovjedništvo nad jedinicama
utaborenim kod Zabedjera i, uz treštanje bubnjeva i truba, krenuo u grad gdje ga je
čekao emir.IV
POBJEDNI
Č
KI ULAZAK
 
Tomsk, koji je osnovan 1604. godine i koji se nalazi gotovo usred sibirskih
pokrajina, jedan je od najvažnijih gradova azijske Rusije. Tomsk se razvio na štetu
Tobolska, koji je smješten iznad šezdesete paralele, i Irkutska, koji je podignut s
onu stranu stotog meridijana.
Pa ipak, Tomsk nije, kako rekosmo, glavni grad te važne pokrajine. General-
gubernator te pokrajine i službenici borave u Omsku, ali je Tomsk najvažniji grad
ovog teritorija koji dopire sve do Altajskog gorja, to jest do kineske oblasti Kalkas.
Na obroncima toga gorja, sve do doline Toma, ima u izobilju platine, zlata, srebra,
bakra i zlatonosnog olova. Kako je kraj bogat, bogat je i grad, jer se nalazi u
središtu iskorištavanja rudnog bogatstva. Zato se Tomsk može mjeriti s velikim
europskim prijestolnicama po raskoši svojih kuća, pokućstva i kola. To je grad
milijunaša koji su se obogatili budakom i trnokopom pa, iako nema tu čast da bude
sjedište careva namjesnika, tješi se time što medu svoje prve odličnike ubraja
starješinu trgovačkog ceha, koji je glavni zastupnik državnih rudnika.
Nekad se govorilo da je Tomsk na kraju svijeta. Pred onim tko je htio tamo
otputovati, bio je veliki put. Sad je to obična šetnja, ako osvajačeva noga ne stupa
cestom. Uskoro će se čak sagraditi željeznička pruga koja će ga povezati s Permom
preko uralskog gorskog vijenca.
Je li Tomsk lijep grad? Valja priznati da se putnici u tome ne slažu. Gospođa
de Bourboulon, koja je tu provela nekoliko dana na svom putu iz Šangaja u
Moskvu, ne prikazuje ga osobito lijepim. Prema njenu opisu, to je beznačajan grad,
sa starim kućama od kamena i opeke, s uskim ulicama koje su sasvim drukčije od
ulica što obično presijecaju velike sibirske gradove, s prljavim četvrtima koje su
ponajviše naseljene Tatarima, grad pun mirnih pijanaca "koji su čak i u pijanstvu
bezvoljni, kao i svi sjeverni narodi!"
Međutim, putnik Henri Russel-Killough pun je divljenja za Tomsk. Je li zato
što ga je vidio usred zime, pod snježnim pokrivačem, a gospođa de Bourboulon je
bila u njemu ljeti? To je moguće i potvrđuje mišljenje da se neke hladne zemlje
mogu ocijeniti samo u hladno doba, kao što se neke tople zemlje mogu ocijeniti
samo u toplo doba.
Bilo kako mu drago, gospodin Russel-Killough izričito kaže da Tomsk nije
samo najljepši sibirski grad nego i jedan od najljepših gradova na svijetu, sa svojimkolonadama i galerijama, s drvenim pločnicima, sa širokim i pravilnim ulicama, i
sa svojih petnaest krasnih crkava što se ogledaju u Tomu koji je širi i od najšire
rijeke u Francuskoj.
Istina je negdje u sredini. Tomsk, koji ima dvadeset i pet tisuća stanovnika,
slikovito je smješten, u terasama, na dugačku i prilično strmu brijegu.
Ali i najljepši grad na svijetu postaje najružniji kad ga zauzmu osvajači. Tko
bi mu se sada divio? Branilo ga je nekoliko pješačkih bataljuna kozaka koji su tu
stalno boravili i koji se nisu mogli oduprijeti navali emirovih kolona. Jedan dio
stanovnika tatarskog podrijetla nije nerado dočekao te horde, tatarske kao što su i
oni bili, i trenutačno je Tomsk bio isto tako nalik na ruske i sibirske gradove kao da
je bio smješten usred Kokandskog ili Buharskog kanata.
Emir je htio dočekati svoje pobjedničke postrojbe baš u Tomsku. Trebalo je da
se u njegovu čast priredi svečanost s pjesmama, plesovima i ratničkim igrama, a
onda bučna gozba.
Mjesto izabrano za tu svečanost, koja je imala biti priređena po azijskom
ukusu, bio je širok zaravanak na onom dijelu brijega što se diže stotinjak metara
iznad Toma. Cijeli taj vidik, s dugim nizom otmjenih kuća i crkava s trbušastim
kubetima, s brojnim krivajama, sa šumama zaronjenim u toplu izmaglicu u
pozadini, bijaše divno uokviren zelenilom što se sastojalo od nekoliko krasnih
šumaraka borova i divovskih cedrova.
Lijevo od zaravanka, na širokim terasama, bijaše privremeno podignut, kao
sjajan dekor, nekakav čudan dvorac - zacijelo po uzoru onih buharskih, napol
maurskih, napol tatarskih građevina. Iznad tog dvorca, oko vrhova minareta što su
se dizali sa svih strana, među visokim granjem drveća koje je stvaralo hladovinu na
zaravanku, oblijetalo je na stotine pitomih roda koje su doletjele za tatarskom
vojskom iz Buhare.
Te su terase bile namijenjene za emirov dvor, za njegove saveznike kanove, za
kanatske velikodostojnike i hareme svakoga od tih turkestanskih vladara.
Nekim sultanijama, koje su mahom bile robinje kupljene na tržnicama
Transkavkazije i Perzije, bila su lica otkrivena, a neke su nosile veo koji ih je
skrivao od pogleda. Sve su bile neobično raskošno odjevene. Rukavi na otmjenim
ogrtačima bili su im straga zadignuti i spojeni poput jastučića koje europske žene
nose pod suknjama, tako da su im se vidjele gole ruke pune narukvica vezanih
lančićima od dragog kamenja i sitne šake s noktima obojenim "knom". Ovi ogrtači
koji su od svile tanke poput paukove mreže, ili od meke "aladže", pamučne tkanine
s uskim prugama, šuštale se pri najmanjem pokretu, što veoma godi istočnjačkom
uhu. Ispod te gornje odjeće prelijevale su se brokatne suknje navučene preko
svilenih šalvara koje bijahu vezane ponešto iznad tankih čizmica, ljupko ukrašenihi izvezenih biserjem. U onih žena koje nisu bile pokrivene nikakvim velom čovjek
se mogao diviti dugim pletenicama što su im padale iz turbana različitih boja,
bajnim očima, krasnim zubima, blistavoj puti koja se još više isticala pored crnih
obrva spojenih tankom crtom i kapaka malko osjenčanih grafitom.
U podnožju terasa zaklonjenih stjegovima i zastavama stražarili su emirovi
gardisti, s dvosjeklim krivošijama na boku, s bodežima za pojasom i s kopljima
dugim tri metra u ruci. Neki su od tih Tatara nosili bijele palice, a neki goleme
helebarde urešene zlatnim i srebrnim kitama.
Svuda unaokolo, sve do kraja toga prostranog zaravanka, i na strmim
obroncima koje je oplakivao Tom, bila se okupila šarolika svjetina iz svih krajeva
Središnje Azije. Bili su tu Uzbeci s velikim crnim šubarama na glavi, riđe brade i
sivih očiju, u "arkalucima", nekoj vrsti tunike skrojene na tatarski način. Tu su se
tiskali Turkmeni u svojoj narodnoj nošnji, širokim šalvarama živih boja,
koporanima i ogrtačima od devine dlake, crvenim čunjastim ili ljevkastim kapama,
visokim juhtenim čizmama, sa sabljicama i noževima obješenim o remenove za
pojasom; tu, kraj svojih gospodara, stajale su i turkmenske žene, kose produžene
vrpcama od kozje dlake, otvorene košulje ispod "džube" s plavim, purpurnim i
zelenim prugama, te sa šarenim prepletenim remenčićima na nogama sve do kožnih
opanaka. Kao da su se svi narodi s rusko-kineske granice digli na emirov glas, tu su
se mogli vidjeti i Mandžuri obrijane glave sprijeda i na sljepoočicama, s perčinima,
u dugim haljinama i svilenim košuljama pritegnutim oko pasa, s jajolikim kapama
od atlasa trešnjeve boje sa crnim porubom i crvenim resama; zatim, uz njih, divni
tipovi žena iz Mandžurije, glava gizdavo ukrašenih umjetnim cvijećem
pričvršćenim zlatnim iglama i s leptirićima nježno umetnutim u crne kose. I
naposljetku su ovu svjetinu pozvanu na tatarsku svečanost upotpunjavali Mongoli,
Buharci, Perzijanci i Kinezi iz Turkestana.
Samo su Sibirci nedostajali na ovoj proslavi osvajača. Oni koji nisu uspjeli
pobjeći bili su se zatvorili u kuće, bojeći se pljačke koju će možda Feofar-kan
odobriti kao dostojan završetak ove pobjedničke svetkovine.
Emir je došao na trg tek u četiri sata, uz zvuke fanfara i bubnjanje tam-tama i
pucnjavu iz topova i pušaka.
Feofar je jahao na svom omiljenom konju koji je na glavi nosio čelenku od
dijamanata. Emir je još imao na sebi ratničku odoru. Uz njega su bili kanovi
Kokanda i Kunduza i kanatski velikodostojnici, a pratio ga je veliki stožer.
U taj se čas pojavi na terasi Feofarova prva žena, kraljica, ako se tako mogu
nazvati sultanije Buharske države. Ali, bila ona kraljica ili robinja, ta žena
perzijskog podrijetla bila je neobično lijepa. Suprotno muslimanskim običajima, i
zacijelo iz nekog emirova hira, lice joj je bilo otkriveno. Njena kosa razdijeljena načetiri pletenice milovala joj je blistava bijela ramena oskudno pokrivena koprenom
od svile protkane zlatom, koja joj je straga bila vezana za kapicu urešenu
najskupocjenijim draguljima. Ispod suknje od plave svile sa širokim tamnim
prugama virio je zir-džameh od prozirne svilene tkanine, a iznad pojasa bijaše joj
nabran "piran", košulja od iste tkanine, ljupko izrezana oko vrata. A od glave do
pete, sve do perzijskih papuča, imala je na sebi toliko nakita, zlatnika nanizanih na
srebrnu žicu, niza tirkiza, "firuzeha" iz čuvenih rudnika u Elbrusu, ogrlica od
karneola, ahata, smaragda, opala, safira, te se činilo da su joj grudnjak i suknja
protkani dragim kamenjem. Tisuće dijamanata, koji su joj svjetlucali na vratu, na
rukama, na prstima, na pojasu i na nogama, bili su vrijedni na milijune rubalja, a
tako su sjali da se moglo pomisliti da u središtu svakoga od njih nekakva struja pali
voltin članak sačinjen od sunčane zrake.
Emir i kanovi sjahaše s konja, a za njima i velikodostojnici iz njihove pratnje.
Svi posjedaše pod veličanstven šator podignut nasred prve terase. Ispod šatora je,
kao i uvijek, na svetom stoliću ležao Kuran.
Feofarova doglavnika nije trebalo dugo čekati. Još prije pet sati zatreštaše
fanfare najavljujući njegov dolazak.
Ivan Ogarjov - Žigosani, kako su ga već prozvali - koji je ovaj put nosio odoru
tatarskog časnika, dojahao je do emirova šatora. Pratio ga je odred vojnika iz tabora
kod Zabedjera, koji se poredaše po krajevima trga tako da je u sredini ostalo samo
mjesto za priredbu. Širok je ožiljak ukoso sjekao izdajičino lice.
Ivan Ogarjov predstavi emiru svoje glavne časnike koje Feofar-kan pozdravi
tako da su bili zadovoljni njegovim dočekom, iako je zadržao hladan izraz koji je
ležao u osnovi njegova dostojanstva.
Tako su bar to protumačili Harry Blount i Alcide Jolivet, dva nerazdvojna
druga koji su sad bili povezani potragom za novostima. Iz Zabedjera su bili pohitali
u Tomsk. Bili su tvrdo naumili da napuste tatarsko društvo, da se što prije pridruže
nekom ruskom odredu i, ako budu mogli, da odu s Rusima u Irkutsk. Ono što su
vidjeli od najezde, oni paleži, pljačke, umorstva, sve im se to bilo zgadilo, pa su
željeli da se što prije nađu u redovima "sibirske vojske".
Ipak, Alcide Jolivet objasnio je svom kolegi da ne može otići iz Tomska dok
ne napravi neku skicu tog pobjedničkog ulaska tatarskih jedinica - ako ni zbog čega
drugog, a ono da zadovolji radoznalost svoje sestrične - pa je Harry Blount pristao
ostati još nekoliko sati; ali navečer su trebali zajedno nastaviti put cestom prema
Irkutsku. Nadali su se da će na dobrim konjima izbjeći emirovim izvidnicama.
Alcide Jolivet i Harry Blount bili su se, dakle, pomiješali sa svjetinom i
promatrali sve oko sebe trudeći se da ne propuste nijednu pojedinost svečanosti, o
kojoj će moći napisati najmanje sto redaka za svoje novine. Divili se Feofar-kanovoj raskoši, njegovim ženama, časnicima, gardi i svom onom istočnjačkom
sjaju s kojim se europske svečanosti uopće ne mogu mjeriti. Ali su se prezirno
okrenuli kad se Ivan Ogarjov pojavio pred emirom, i čekali su, pomalo nestrpljivo,
da počne proslava.
- Vidite, dragi moj Blounte, prerano smo došli, kao pravi malograđani koji
hoće da za svoj novac što više vide! - reče Alcide Jolivet. - Sve je ovo tek dizanje
zastora, bilo bi otmjenije da smo došli istom na balet.
- Kakav balet? - pripita ga Harry Blount.
- Pa, neizostavni balet, Boga mu ljubim! Ali čini mi se da se zastor već diže.
Alcide Jolivet govorio je kao da je u pariškoj Operi i, izvadivši dalekozor iz
futrole, spremao se da, kao pravi znalac, promatra "glavne glumce Feofarove
družine".
Ali prije zabave imao se održati mučan obred.
Pobjednikova slava ne bi bila potpuna bez javnog poniženja pobijeđenih. Zato
su vojnici i dotjerali bičevima nekoliko stotina zarobljenika. Oni su bili određeni da
prođu pred Feofar-kanom i njegovim saveznicima prije nego što ih s ostalima
strpaju u gradske zatvore.
U prvom redu tih zarobljenika bio je Mihail Strogov. Po nalogu Ivana
Ogarjova, njega je čuvao poseban vod vojnika. Tu su bile i njegova majka i Nadja.
Stara Sibirka, uvijek odlučna kad je bila u pitanju samo ona, bijaše strahovito
blijeda. Očekivala je nešto užasno. Nisu bez razloga vodili njena sina pred emira. I
zato je strepjela za njega. Ivan Ogarjov, javno ošinut knutom koji bijaše dignut na
nju, nije bio čovjek koji prašta i njegova će osveta biti nemilosrdna. Mihailu
Strogovu svakako je prijetilo neko jezivo mučenje, uobičajeno među divljacima
Središnje Azije. Ivan Ogarjov ga je poštedio u trenutku kad su vojnici nasrnuli na
njega, samo zato što je dobro znao što radi prepuštajući emiru da mu sudi.
Inače, majka i sin nisu mogli razgovarati među sobom nakon onog kobnog
događaja u Zabedjeru. Nesmiljeno su ih razdvojili, što je uvelike povećalo njihove
muke, jer bi im bilo mnogo lakše da su mogli biti zajedno u tih nekoliko dana
zatočeništva! Marfa Strogov je htjela zamoliti sina da joj oprosti za sve zlo koje mu
je i nehotice bila nanijela, jer je zamjerala sama sebi što nije mogla obuzdati svoje
materinske osjećaje! Da se umjela svladati u Omsku, na onoj poštanskoj stanici,
kad se s njim našla licem u lice, Mihail Strogov bio bi prošao nezapažen, i koliko bi
nesreća bio izbjegao!
A Mihail Strogov je opet mislio da je njegova majka zato tu, da ju je Ivan
Ogarjov zato doveo da je muči njegovim mukama, a možda i zato da i nju i njega
smakne nekom strašnom smrću!Nadja se pak pitala što bi mogla učiniti da oboje spasi, kako da pomogne i sinu
i majci. Nije mogla ništa smisliti, ali je nekako naslućivala da nipošto ne smije
privući pozornost na sebe, da se mora pritajiti, biti što manja! Možda će onda moći
pregristi očice mreže u koju je lav upao. Bilo kako mu drago, ako joj se ukaže
prilika ona će nešto uraditi, pa ma se i žrtvovala za sina Marte Strogov.
Međutim je većina zarobljenika već bila prošla pred emirom, a svaki je od njih
morao pasti ničice u prašinu, u znak ropske pokornosti. Robovanje je počinjalo
ponižavanjem! Kad god bi se ti nesretnici suviše sporo prignuli, gruba šaka čuvara
bacila bi ih svom snagom na zemlju.
Alcide Jolivet i njegov drug nisu mogli gledati taj prizor bez iskrenog
ogorčenja.
- To je nedostojno! Hajdemo! - reče Alcide Jolivet.
- Još ne! - reče Harry Blount. - Treba sve vidjeti.
- Sve vidjeti!... Oh! - iznenada uzvikne Alcide Jolivet hvatajući druga za ruku.
- Što vam je? - upita ga Harry Blount.
- Pogledajte, Blounte! To je ona!
- Tko ona?
- Pa, sestra našeg suputnika! Sama i zarobljena! Treba je spasiti...
- Obuzdajte se! - hladno će Harry Blount. - Naše zauzimanje za tu djevojku
moglo bi joj više štetiti nego koristiti.
Alcide Jolivet, spreman već da poleti, zastade, a Nadja, koja ih nije ni opazila
jer joj je lice bilo upola zaklonjeno kosom, prođe pored emira neopažena.
Međutim, nakon Nadje naiđe Marfa Strogov koja se ne baci dovoljno brzo u
prašinu, pa je stražari grubo gurnuše.
Ona pade.
Njen se sin strašno trgne tako da ga vojnici jedva svladaše.
Ali stara Marfa ustade, i već je htjedoše odvući kad se Ivan Ogarjov umiješa i
reče:
- Ostavite tu ženu ovdje!
Nadju su pak vratili među zarobljenike. Pogled Ivana Ogarjova nije se bio
zaustavio na njoj.
Tada izvedoše pred emira Mihaila Strogova. On stade gledajući emira pravo u
oči.
- Pokloni se do zemlje! - vikne mu Ivan Ogarjov.
- Neću! - odgovori Mihail Strogov.Dva stražara htjedoše ga prisiliti da se prigne, ali snažni mladić obori obojicu
na zemlju.
Ivan Ogarjov priđe Mihailu Strogovu.
- Tebi nema života! - reče mu.
- Pa neka nema - ponosito odgovori Mihail Strogov - ali tvoje će izdajničko
lice, Ivane, dovijeka nositi sramnu brazgotinu od knuta!
Na taj odgovor Ivan Ogarjov strahovito problijedje.
- Tko je taj zarobljenik? - zapita emir glasom koji je bio još grozniji zato što je
bio miran.
- Ruski uhoda - odgovori Ivan Ogarjov.
Znao je da će osuda biti strašna ako ga predstavi kao uhodu.
Mihail Strogov nasrne na Ivana Ogarjova.
Vojnici ga zadržaše.
Tada emir učini kretnju rukom i svi pognuše glave. Zatim pokaza rukom na
Kuran koji mu odmah donesoše. Otvori svetu knjigu i metne prst na jednu stranu.
Trebalo je da, prema vjerovanju ovih istočnjaka, sam Bog odluči o sudbini
Mihaila Strogova. Ovaj običaj narodi Središnje Azije nazivaju "fal". Pošto
protumače smisao stiha koji je sudac dodirnuo rukom, izvršavaju kaznu, kakva god
ona bila. Emir je držao prst na jednoj strani Kurana. Tada mu priđe poglavar ulema
i pročita naglas stih koji je završavao ovim riječima:
"I neće više vidjeti stvari ovozemaljske."
- Ruska uhodo - reče Feofar-kan - došao si da vidiš što se događa u tatarskom
taboru! Onda dobro otvori oči i gledaj!V
DOBRO OTVORI O
Č
I I GEDAJ!
 
Mihaila Strogova su držali vezanih ruku pred emirovim prijestoljem, podno
terase. Njegova majka, shrvana tolikim tjelesnim i duševnim mukama, bila je
klonula i nije se više usuđivala ni gledati ni slušati.
"Dobro otvori oči i gledaj!" rekao je Feofar-kan i zaprijetio rukom Mihailu
Strogovu.
Ivan Ogarjov, koji je dobro poznavao tatarske običaje, zacijelo je shvatio
smisao tih riječi, jer su mu se usne načas razvukle u okrutan smiješak. Zatim je sjeo
do Feofar-kana.
Uskoro zatrubiše trube. To je bio znak za zabavu.
- Sad će početi balet - reče Alcide Jolivet Harrvju Blountu - samo što ga ovi
divljaci, suprotno svim običajima, daju prije drame!
Mihailu Strogovu zapovjedili su da gleda, i on je gledao.
Tada skupina plesačica izletje na čistinu. Različna tatarska glazbala, dutara,
mandolina od dudovine s dugačkim vratom i dvjema žicama od upredene svile
ugodenim u kvartama, " kobiz", vrsta violončela otvorena na prednjem dijelu, sa
strunama po kojima se prevlači gudalom, "čibizga", dugačka frula od trske, trube,
defovi, tam-tami, izmiješani s grlenim glasovima pjevača, slijevali su se u neku
čudnu harmoniju. Ovome valja pridodati i zvuke zračnog orkestra koji se sastojao
od dvanaestak zmajeva, kojima su po sredini bile zategnute strune što su brujale na
povjetarcu kao Eolove harfe.
Odmah zatim počeše plesovi.
Sve su plesačice bile perzijskog podrijetla. One nipošto nisu bile robinje već
su se slobodno bavile svojim poslom. Nekad su službeno nastupale na dvorskim
proslavama u Teheranu, ali kad se sadašnja dinastija popela na prijestolje, bile se
tako reći protjerane iz zemlje i morale su potražiti sreću na drugoj strani. Bile su u
narodnoj nošnji i okićene mnoštvom nakita. Na ušima su im se njihali mali zlatni
trokuti i duge naušnice, o vratu su im visili srebrni kolutovi išarani crnom
caklinom, ruke i noge su im stezale narukvice s dvostrukim redovima dragulja, a na
dugim su im pletenicama poskakivali privjesci bogato ukrašeni biserjem, tirkizima
i karneolima. Bile su utegnute oko struka pojasom sa sjajnom kopčom nalik na
zvijezdu velikih europskih ordena.Te su plesačice veoma ljupko plesale rezlične plesove, čas svaka za se, čas u
skupinama. Lica su im bila otkrivena, ali su ih od vremena do vremena zastirale
nekom tankom koprenom, te bi se reklo da prozračan oblak prelazi preko onih
sjajnih očiju, kao neka izmaglica preko zvjezdanog neba. Po neke od tih Perzijanki
nosile su ukoso preko prsa kožni remen urešen biserjem, o kojem je visila trokutna
torbica kojoj je vrh bio okrenut nadolje i koju su one u određenom trenutku
otvorile. Iz tih torbica od zlatnog filigrana izvukle su dugačke i uske vrpce skrletne
svile na kojim bijahu izvezeni stihovi Kurana. Zategnuvši te vrpce između sebe,
napravile su kao neki obruč ispod kojeg su se ostale plesačice provlačile ne
prekidajući ples. Dok su prolazile ispred pojedinih stihova, one su, prema pravilu
koje su oni sadržavali, bilo padale ničice na zemlju bilo polijetale lakim skokom,
kao da će se pridružiti hurijama na Muhamedovu nebu.
Ali ono što je udaralo u oči, što je iznenadilo Alcidea Joliveta, bilo je to što su
te Perzijanke bile prije ravnodušne nego vatrene. Nedostajalo im je strasti i, po
vrsti svojih plesova i po njihovu izvođenju, više su podsjećale na mirne i pristojne
indijske bajadere nego na žustre egipatske plesačice.
Kad se taj prvi dio zabave završio, netko reče ozbiljnim glasom:
- Dobro otvori oči i gledaj!
Čovjek koji je ponovio emirove riječi, visok Tatarin, bio je krvnik Feofar-
kana. On je stajao iza Mihaila Strogova i držao u ruci široku i krivu sablju, jednu od
onih sablji demeskinja koje su kalili čuveni oružari iz Karšija ili Hisara.
Pokraj njega su stražari postavili žeravnik na tronošcu na kojem je gorjelo
užareno ugljevlje nimalo se ne dimeći. Lako isparavanje potjecalo je samo od
sagorijevanja neke smolaste i mirisave tvari, mješavine tamjana i mirhe, koju su
bacali na vatru.
Međutim, odmah iza Perzijanki pojavila se jedna druga skupina plesačica, koje
su bile druge rase i koje je Mihail Strogov odmah prepoznao.
Vjerojatno su ih prepoznali i novinari, jer Harry Blount reče svom kolegi:
- To su Ciganke iz Nižnjeg Novgoroda!
- Tako je! - uzvikne Alcide Jolivet. - Rekao bih da ove uhode više zarađuju
očima nego nogama!
Proglašavajući ih za doušnike u emirovoj službi, Alcide Jolivet se, kao što
znamo, nije prevario.
U prvom redu Ciganki stajala je Sangara, u svojoj krasnoj, čudnoj i slikovitoj
nošnji koja je još više isticala njenu ljepotu.
Sangara nije plesala, samo je stajala kao mimičarka usred plesačica, čiji su
fantastični koraci vukli porijeklo iz svih onih europskih zemalja kroz koje njihovisunarodnjaci prolaze, iz Češke, Egipta, Italije i Španjolske. Raspaljivalo ih je
zveckanje tasova na njihovim rukama i lupnjava "daira", neke vrste biskajskog
bubnja, po čijoj su piskavoj koži prevlačili prstima.
Sangara je držala daire, koje su poigravale u njenim rukama, i poticala ovu
družinu pravih koribanata.
Tada se pojavi Ciganin kome je moglo biti najviše petnaest godina. U ruci je
držao dutaru u koju je svirao tako da je naprosto prevlačio noktima preko struna.
On zapjeva. Dok je pjevao neku pjesmu veoma neobična ritma, jedna je plesačica
stala do njega i netremice ga slušala; ali, kad god bi mladi pjevač zapjevao pripjev,
ona bi nastavila prekinuti ples tresući oko njega dairama i zaglušujući ga
zveckanjem tasova.
Zatim, nakon posljednjeg pripjeva, plesačice okružiše Ciganina tisućama
vitica svojih plesova.
U tom trenu izli se kiša zlata iz ruku emira i njegovih saveznika, iz ruku
časnika svih činova, a sa zveketom zlatnika koji su udarali u tasove plesačica
miješali su se još posljednji odjeci dutara i defova.
- Rasipaju novac kao pljačkaši! - reče Alcide Jolivet na uho svom drugu.
I zaista je taj novac što je tu pljuštao bio ukraden, jer je, uz tatarske zlatnike i
cekine, bilo tu i ruskih dukata i rubalja.
Zatim nastade tajac, a krvnik metne ruku na rame Mihailu Strogovu i ponovo
izgovori one riječi koje su zbog tog ponavljanja zvučale sve zlokobnije:
- Dobro otvori oči i gledaj!
Ali ovaj put Alcide Jolivet opazi da krvnik ne drži više u ruci isukanu sablju.
Sunce je, međutim, već zalazilo. U polju, u daljini, počeo se hvatati sumrak.
Masa cedrova i borova sve se više crnjela, a Tom, taman u daljini, stapao se s
prvom večernjom maglom. Mrak samo što nije obavio i zaravanak iznad grada.
Ali u tom času nekoliko stotina robova s upaljenim bakljama u rukama
preplaviše čistinu. Predvođene Sangarom, Ciganke i Perzijanke ponovo se pojaviše
pred emirovim prijestoljem i počeše izvoditi, jedne pored drugih, svoje raznovrsne
plesove. Glazbala tatarskog orkestra sliše se u neku pomamniju harmoniju, praćeni
grlenim pocikivanjem pjevača. Zmajevi, koje su bili spustili na zemlju, ponovo
uzletješe noseći sa sobom cijelo zviježđe šarenih lampiona, a strune im na jačem
povjetarcu življe zabrujaše usred tog osvjetljenja u zraku.
Zatim se jedan eskadron Tatara u ratnim odorama umiješa u ples koji je bivao
sve pomamniji, a onda poče pješačka ratna igra koja se neobično čudno doimala.
Ti vojnici, naoružani isukanim sabljama i dugačkim pištoljima, izvodili su
vratolomne skokove i u isto vrijeme pucali uvis tako da je sve orilo od neprekidnepucnjave što se izdvajala iz bubnjanja defova, lupnjave daira i piske dutara.
Njihovo oružje, napunjeno nekim obojenim barutom, u kojem je, kao u Kineza, bilo
metalnih sastojaka, bacalo je crvene, zelene i modre plamenove tako da bi čovjek
pomislio da se sve te skupine vrte usred vatrometa. Ta je zabava donekle podsjećala
na kibistiku drevnih naroda, vrstu vojničkog plesa u kojem su plesači plesali
između vrhova mačeva i bodeža, i moguće je da su tu tradiciju preuzeli odatle
narodi Središnje Azije; ali je ta tatarska kibistika bila još neobičnija zbog šarenih
plamenova što su se izvijali iznad plesačica, na čijim su haljinama svjetlucale
ognjene točkice. Bilo je to kao neki kaleidoskop od iskara koji se prelijevao u
nebrojenim bojama pri svakom pokretu plesačica.
Ma koliko jedan pariški novinar bio zasićen takvim efektima koje je
suvremena režija i te kako usavršila, Alcide Jolivet nije se mogao suzdržati da ne
zaklima lagano glavom, što bi između Bulevara Montmartrea i Madeleine značilo:
»Nije loše! Nije loše!"
Zatim iznenada, kao na neki znak, sva se ta šarena svjetla pogasiše, ples
prestade, plesačice iščeznuše. Slavlje se završilo i samo su baklje osvjetljavale
zaravanak koji se još prije nekoliko trenutaka sav okupao u svjetlosti.
Na emirov znak izvedoše Mihaila Strogova nasred čistine.
- Blounte - reče Alcide Jolivet svom drugu - je li vam mnogo stalo do toga da
vidite kraj svega ovoga?
- Ni najmanje - odgovori Harry Blount.
- Nadam se da vaši čitaoci 
Daily Telegrapha
 nisu željni pojedinosti smaknuća
na tatarski način?
- Nisu, kao ni vaša sestrična.
- Jadni mladić! - doda Alcide Jolivet gledajući Mihaila Strogova. - Taj je
hrabri vojnik zaslužio da padne na bojnom polju.
- Možemo li što učiniti da ga spasimo? - zapita Harry Blount.
- Ne možemo.
Novinari su se sjećali plemenita držanja Mihaila Strogova prema njima, znali
su kroz kakve je muke prošao robujući svom zadatku, ali među ovim Tatarima koji
ne znaju za milost nisu mu mogli nikako pomoći!
Ne želeći prisustvovati mukama tog nesretnika, vratiše se, dakle, u grad.
Sat kasnije jurili su cestom prema Irkutsku, jer su htjeli s Rusima pratiti ono
što je Alcide Jolivet unaprijed nazvao "osvetničkim pohodom".
Mihail Strogovje, međutim, stajao gledajući s visoka emira, a prezirno Ivana
Ogarjova. Očekivao je smrt, ali je uzalud bilo tražiti na njemu neki znak slabosti.Gledaoci koji su stajali naokolo i časnici iz Feofar-kanova glavnog stožera, za
koje je ovo mučenje bilo samo još jedna razonoda više, čekali su da se izvrši kazna.
Zatim, kad zadovolje svoju radoznalost, sva će ta divlja horda ogreznuti u
pijanstvo.
Emir dade znak. Stražari izguraše Mihaila Strogova do terase, a Feofar-kan mu
reče na tatarskom jeziku koji je Mihail Strogov razumio:
- Ti si došao da nešto vidiš, ruski uhodo! Posljednji put si vidio. Još malo i oči
će ti se zauvijek ugasiti!
Mihail Strogov nije bio osuđen na smrt, nego na sljepilo. Izgubit će očni vid,
što je možda strašnije nego izgubiti život! Nesretnik je bio osuđen da oslijepi.
Međutim, premda je čuo emirovu osudu, Mihail Strogov nije klonuo. Ostao je
priseban, širom otvorenih očiju, kao da želi sav svoj život usredotočiti u posljednji
pogled. Bilo bi uzaludno moliti te krvožedne ljude za milost, a, uostalom, i
nedostojno njega. Nije čak ni pomišljao na to. Sve je svoje misli usmjerio na
zadatak koji je nepovratno propao, na svoju majku, na Nadju koju nikad više neće
vidjeti! Ali nije pokazao ništa od osjećaja koji su ga obuzimali.
Zatim mu sve biće proze želja da se ipak osveti. Okrene se Ivanu Ogarjovu i
reče mu prijetećim glasom:
- Ivane, Ivane, izdajico, posljednja prijetnja iz mojih očiju bit će upućena tebi!
Ivan Ogarjov slegne ramenima.
Ali se Mihail Strogov prevario. Nisu mu se oči zauvijek ugasile gledajući
Ivana Ogarjova.
Marfa Strogov se stvorila pred njim.
- Majko! - uzvikne on. - Tako je! Tako je! Tebi upućujem svoj posljednji
pogled, a ne onom bijedniku! Ostani tu, preda mnom! Da još gledam tvoj voljeni
lik! Neka mi se oči zgasnu gledajući tebe!...
Stara Sibirka priđe mu bez riječi...
- Otjerajte tu ženu! - reče Ivan Ogarjov.
Dva vojnika odgurnuše Marfu Strogov. Ona uzmakne, ali ostade stajati na
nekoliko koraka od sina.
Pojavi se krvnik. Ovaj put je držao u ruci isukanu sablju koju je bio usijao na
žeravniku na kojem je gorjelo namirisano ugljevlje.
Mihaila Strogova kanili su oslijepiti po tatarskom običaju, pronoseći mu
užarenu sablju ispred očiju!
Mihail Strogov nije se opirao. Ništa više nije postojalo za njegove oči doli
njegova majka u koju se bio upio pogledom! Sav mu je život bio u tom posljednjemviđenju!
Marfa Strogov gledala ga je razrogačenim očima, ruku ispruženih prema
njemu!...
Usijana sablja prođe ispred očiju Mihaila Strogova.
Odjekne očajan vrisak. Stara Marfa pade izbezumljena na zemlju!
Mihail Strogov bijaše slijep.
Pošto su izvršili njegovu zapovijed, emir se sa svojom pratnjom povuče.
Uskoro na čistini ostadoše samo Ivan Ogarjov i bakljonoše.
Je li taj bijednik htio još vrijeđati svoju žrtvu i zadati joj, nakon krvnika,
posljednji udarac?
Ivan Ogarjov polako priđe Mihailu Strogovu koji osjeti da on dolazi, pa se
uspravi.
Ivan Ogarjov izvadi iz džepa carsko pismo, otvori ga i, kao vrhunac poruge,
prinese ga ugaslim očima careva glasnika i reče mu:
- Čitaj sad, Mihaile Strogove, čitaj, pa idi u Irkutsk i reci što si pročitao! Pravi
je carev glasnik Ivan Ogarjov.
Rekavši to, izdajica spremi pismo u njedra. Zatim ode ne okrećući se, a za
njim i bakljonoše.
Mihail Strogov ostade sam, na nekoliko koraka od izbezumljene, a možda i
mrtve majke.
Iz daljine je dopirala vika, pjesma i glasovi orgijanja. Osvijetljeni je Tomsk
sjao kao grad koji nešto slavi.
Mihail Strogov oslušne. Oko njega je sve bilo mirno i pusto.
Dovuče se pipajući do mjesta gdje mu je pala majka. Napipa je, sagne se nad
nju, unese joj se u lice i oslušne joj srce. Zatim kao da joj nešto sasvim tiho reče.
Je li stara Marfa još bila živa, i je li čula što joj je rekao sin?
Kako bilo da bilo, nije se ni pomaknula.
Mihail Strogov je poljubi u čelo i u sijedu kosu. Zatim ustade i, pipajući
nogom, ispruženih ruku, pođe polagano prema kraju zaravanka.
Iznenada se pojavi Nadja.
Ona pođe ravno prema svom suputniku. Nožem koji je držala u ruci prereze
uže kojim su bile svezane ruke Mihaila Strogova.
On, onako slijep, nije znao tko ga razvezuje, jer Nadja nije progovorila ni
riječi.
Ali, kad ga je oslobodila, reče:- Brate!
- Nadja - prošapće Mihail Strogov. - Nadja!
- Hodi, brate - reče Nadja. - Od sada će moje oči biti tvoje i ja ću te odvesti u
Irkutsk!VI
PRIJATELJ NA GLAVNOJ CESTI
 
Nakon pola sata Mihail Strogov i Nadja otišli su iz Tomska.
Stanovit broj zarobljenika pobjegao je te noći Tatarima, jer su svi, i časnici i
vojnici, bili uglavnom pijani pa je popustio nadzor koji je do tada bio veoma strog,
i u logoru kod Zabedjera i na putu. Nadju su bili odveli s ostalim zarobljenicima,
ali je ona poslije uspjela pobjeći i vratiti se na zaravanak u trenutku kad su Mihaila
Strogova izveli pred emira.
Tu se umiješala medu svjetinu i sve vidjela. Nije ni glasa pustila kad su
usijanu oštricu pronijeli ispred očiju njena suputnika. Bila je toliko jaka da je ostala
nepomična i nijema. Neko joj je božansko nadahnuće govorilo neka se čuva, još
onako slobodna, kako bi mogla voditi sina Marfe Strogov do cilja na koji se on bio
zarekao da će stići. Srce joj je bilo načas zamrlo kad je stara Sibirka pala
izbezumljena, ali joj je jedna pomisao vratila svu snagu.
"Bit ću slijepčev pas!" rekla je u sebi.
Nakon odlaska Ivana Ogarjova, Nadja se sakrila u mraku. Čekala je da se
svjetina raziđe. Mihail Strogov je ostao sam, kao jadnik kojeg se više ne treba
plašiti. Vidjela ga je kako se dovukao do majke, kako se sagnuo i poljubio je, i kako
je ustao i, pipajući nogama oko sebe, počeo bježati...
Nakon nekoliko časaka njih su dvoje, držeći se za ruke, sišli niz strmi obronak
i, idući obalom Toma sve do kraja grada, sretno prošli kroz razvaljeni opkop.
Cesta za Irkutsk bila je jedina cesta koja je vodila na istok. Tu se nisu mogli
prevariti. Nadja je brzo vukla Mihaila Strogova. Moglo se dogoditi da se već
sutradan, nakon nekoliko sati pirovanja, emirove izvidnice ponovo otisnu u stepu i
presijeku im put. Bilo je, dakle, važno da im odmaknu, da prije njih stignu u
Krasnojarsk, do kojeg je bilo petsto vrsta (533 kilometra), i napokon, da što dulje
ostanu na glavnoj cesti. Skrenuti s obilježene ceste značilo bi neizvjesnost,
nepoznato, značilo bi smrt u kratkom roku.
Kako je Nadja mogla podnijeti napore te noći od 16. na 17. kolovoza? Otkud je
smogla tjelesne snage koja je bila potrebna za tako dug put? Kako su je noge, koje
su joj krvarile od brza hoda, mogle nositi tako daleko? To je gotovo nepojmljivo.
Ali, bilo kako mu drago, Mihail Strogov i ona su sutradan ujutro, dvanaest sati
nakon polaska iz Tomska, stigli u trgovište Semilovsko, pošto su bili prevalili
pedeset vrsta.Mihail Strogov nije progovorio ni riječi. Nije Nadja držala njega za ruku, nego
je on držao nju za ruku cijele te noći; ali, zahvaljujući toj ruci koja ga je vodila
samo drhtajima, on je hodao svojim običnim korakom.
Semilovsko je bilo gotovo potpuno pusto. Stanovnici su bili pobjegli pred
Tatarima u Jenisejsku pokrajinu. Jedva dvije-tri kuće nisu bile napuštene. Sve što je
u tom gradiću bilo korisno ili vrijedno bilo je odvezeno na kolicima.
Nadja je, međutim, osjećala potrebu da se tu zadrži nekoliko sati. I jednom i
drugom bili su potrebni hrana i odmor.
Djevojka je odvela svog suputnika na kraj trgovišta. Tu je bila neka prazna
kuća otvorenih vrata. Uđoše u nju. Neka bijedna drvena klupa stajala je nasred
sobe, do visoke peći kakvih ima u svim sibirskim kućama. Sjedoše.
Tada se Nadja zagleda u svog slijepog suputnika kao što se nikad prije nije
zagledala u njega. U njenu je pogledu bilo nešto više od zahvalnosti, nešto više od
sažaljenja. Da ju je Mihail Strogov mogao vidjeti, pročitao bi u tom lijepom i
žalosnom pogledu beskrajnu odanost i nježnost.
Slijepčevi kapci, crveni od užarene sablje, zatvarali su mu napola oči koje su
bile potpuno suhe. Bjeloočnica mu je bila malo nabrana i nekako zadebljana, a
zjenica neobično proširena; činilo se da mu je plava šarenica tamnija nego prije;
trepavice i obrve bile su mu opaljene; ali mladićev pogled kao da se nije, bar
naoko, nimalo promijenio. A više nije vidio, bio je potpuno slijep zato što su
mrežnica i očni živac izgubili svaku osjetljivost zbog topline užarenog čelika.
U tom trenutku Mihail Strogov ispruži ruke.
- Jesi li tu, Nadja? - upita je.
- Jesam, ovdje sam, kraj tebe - odgovori djevojka - i više te neću ostaviti,
Mihaile!
Mihail Strogov protrne kad začu svoje ime koje je Nadja sad prvi put
izgovorila. On shvati da njegova suputnica sve zna, tko je on i što ga veže za staru
Marfu.
- Nadja - preuze on - trebamo se rastati!
- Rastati se? A zašto, Mihaile?
- Ne želim ti smetati na putu! Tebe čeka otac u Irkutsku! Trebaš otići k njemu!
- Mene bi otac prokleo, Mihaile, kad bih te sad ostavila, nakon svega onoga što
si učinio za mene!
- Nadja! Nadja! - odvrati Mihail Strogov stišćući ruku koju je djevojka
metnula na njegovu. - Moraš misliti samo na oca!
- Mihaile - preuze Nadja -ja sam potrebnija tebi nego ocu! Zar ćeš odustati odputa u Irkutsk?
- To nikad! - uzvikne Mihail Strogov glasom koji je pokazivao da nije ništa
izgubio od svoje odlučnosti.
- Ali više nemaš onog pisma!...
- Onog pisma koje mi je Ivan Ogarjov ukrao!... Ništa za to! Snaći ću se i bez
njega, Nadja! Postupali su sa mnom kao s uhodom! Pa onda ću i biti uhoda! Kazat
ću u Irkutsku sve što sam vidio, sve što sam čuo i, tako mi Boga velikoga, naći ću
se opet jednog dana licem u lice s izdajicom! Ali moram prije njega stići u Irkutsk.
- I ti kažeš da se rastanemo, Mihaile?
- Nadja, one su mi hulje sve oduzele!
- Meni je ostalo nekoliko rubalja, i oči! Mogu gledati umjesto tebe, Mihaile, i
voditi te tamo kamo ne možeš više ići sam!
- A kako ćemo ići?
- Pješice.
- A od čega ćemo živjeti?
- Prosit ćemo.
- Hajdemo, Nadja!
- Hajdemo, Mihaile!
Ovo dvoje mladih nisu se više nazivali bratom i sestrom. U zajedničkoj nevolji
osjećali su se još tješnje vezani jedno uz drugo. Iziđoše iz kuće pošto su se
odmarali sat vremena. Nadja je bila prokrstarila ulicama trgovištu i pribavila
nekoliko komada crnog ječmenog kruha i malo medovine. Za to nije ništa platila,
jer je već počela prositi. Mihail Strogov je tim kruhom i medovinom koliko-toliko
utolio glad i žed. Nadja mu je ostavila veći dio te oskudne hrane. Jeo je komade
kruha koje mu je suputnica dodavala jedan za drugim. Pio je iz čuturice koju mu je
ona prinosila ustima.
- Jedeš li, Nadja? - upitao ju je on više puta.
- Jedem, Mihaile - odgovorila je svagda djevojka, koja se zadovoljavala onim
što je ostalo od njena suputnika.
Mihail i Nadja krenuše iz Semilovskog i nastaviše svoj mučni put prema
Irkutsku. Djevojka je hrabro odolijevala umoru. Da ju je Mihail Strogov mogao
vidjeti, možda ne bi imao hrabrosti ići dalje. Ali se Nadja nije tužila, a kako je
Mihail Strogov nije nikad čuo da uzdiše, nije se mogao suzdržati da se ne žuri. A
zašto se žurio? Zar se još nadao da će stići prije Tatara? Išao je pješice, ostao je bez
novaca, bio je slijep i, da nije bilo Nadje, njegova jedinog vodiča, ne bi mu
preostalo ništa drugo nego da legne kraj puta i da tu bijedno skonča! Ali ako,zahvaljujući svojoj snazi, ipak stigne u Krasnojarsk, možda još neće biti sve
izgubljeno, jer će se predstaviti gubernatoru koji će mu svakako omogućiti da
stigne u Irkutsk.
Mihail Strogov je, dakle, malo govorio i hodao je zadubljen u svoje misli.
Držao je Nadju za ruku. Neprekidno su bili u dodiru. Činilo im se da nemaju
potrebe da govore da bi izmijenili misli. S vremena na vrijeme Mihail Strogov bi
rekao:
- Pričaj mi nešto, Nadja!
- A zašto, Mihaile? Pa mi mislimo isto! - odgovarale je djevojka pazeći da joj
glas ne oda nikakav umor.
Ali ponekad kao da joj je srce načas zamrlo, noge bi joj poklecnule, usporila bi
korak, ruke bi joj klonule, te bi zaostajala. Mihail Strogov bi tada stao i upro oči u
djevojku kao da se upinje da je vidi u mraku koji ga je obavijao. Prsa su mu se
nadimala; zatim bi, pridržavajući čvršće suputnicu, pošao dalje.
Međutim, usred svih tih neprestanih nevolja toga dana, zbio se i jedan sretan
događaj koji im je oboma uštedio velike napore.
Bilo je prošlo dva sata otkako su krenuli iz Semilovskoga kad Mihail Strogov
zastade.
- Nema li koga na cesti? - zapita.
- Nema nikoga - odvrati Nadja.
- Ne čuješ li ništa za nama?
- Pa, čujem nešto.
- Ako su to Tatari, moramo se sakriti. Dobro gledaj!
- Čekaj, Mihaile! - reče Nadja i vrati se nekoliko koraka do mjesta gdje je
cesta zavijala nadesno.
Mihail Strogov ostade časak sam napinjući uši.
Nadja se ubrzo vrati i reče:
- To su neka kola. Tjera ih neki mladić.
- Je li sam?
- Jest.
Mihail Strogov oklijevaše časak. Da se sakrije? Ili da, naprotiv, okuša sreću i
zatraži mjesto u kolima, ako ne za sebe a ono bar za nju? On će se samo uhvatiti
rukom za kola i gurati ih, ako treba, jer ga noge još nisu izdavale, ali je slutio da je
Nadja, koja se vukla pješice od prijelaza Oba prije osam dana, na izmaku snaga.
On pričeka.
Uskoro kola stigoše do zavoja.To su bila neka veoma rasklimana kola u kojima se inače mogu voziti tri
osobe, a koja se u Rusiji zovu kibitka.
Obično su u kibitku upregnuta tri konja, ali je ovu vukao samo jedan konj duge
dlake i duga repa, mongolske rase, snažan i srčan.
Kola je tjerao mladić koji je uza se držao psa.
Nadja je vidjela da je taj mladić Rus. Lice mu je bilo blago i spokojno i
ulijevalo je povjerenje. Nije se, uostalom, ni najmanje žurio. Tjerao je konja
hodom, da ga ne zamara, i gledajući ga tako, čovjek ne bi nikad povjerovao da se
vozi cestom koju su Tatari mogli svaki čas presjeći.
Nadja je stala u stranu držeći Mihaila Strogova za ruku.
Kibitka se zaustavi, a kočijaš pogleda djevojku smiješeći se.
- Pa, kamo ste se vas dvoje tako zaputili? - zapita on gledajući ih u čudu
dobroćudnim očima.
Kad začu taj glas, Mihail Strogov pomisli da ga je već negdje čuo. I to mu je
zacijelo bilo dovoljno da prepozna kočijaša kibitke, jer mu se čelo odmah razvedri.
- Pa dobro, kamo ste se zaputili? - ponovi mladić obraćajući se izravno
Mihaila Strogovu.
 - U Irkutsk - odgovori on.
- E, baćuška, pa zar ne znaš da do Irkutska ima još vrsta i vrsta?
- Znam.
- I ideš pješice?
- Pješice.
- Pa dobro, ti! Al' gospodična?...
- To mi je sestra - reče Mihail Strogov, koji je smatrao da je pametnije da opet
tako nazove Nadju.
- Pa dobro, sestra, baćuška! Ali vjeruj mi da ona neće nikad stići do Irkutska!
- Prijatelju - preuze Mihail Strogov i priđe mu bliže. - Tatari su nas dogola
opljačkali, nemam ni kopjejke da ti dam; ali kad bi uzeo moju sestru do sebe, ja bih
išao pješice za tvojim kolima, pa i trčao bih, ako treba, ne bih te ni časka
zadržavao...
- Brate - uzvikne Nadja. - Neću... Neću... Gospodine, moj je brat slijep!
- Slijep! - ponovi mladić ganutim glasom.
- Tatari su mu ispalili oči! - reče Nadja i pruži ruke kao da moli za milost.
- Ispalili oči? O, jadni baćuška! Ja sam pošao u Krasnojarsk. Pa zašto se ti ne
bi sa sestrom popeo u kibitku? Ako se malo stisnemo, bit će mjesta za sve troje. Amoj pas će ići pješice. Samo, ja ne idem brzo, čuvam konja.
- Kako se zoveš, prijatelju? - upita ga Mihail Strogov.
- Zovem se Nikolaj Pigasov.
- Nikad neću zaboraviti to ime i prezime - kaza Mihail Strogov.
- Hajde, popni se, slijepi baćuška! Tvoja će sestra htjeti sjesti kraj tebe otraga,
a ja ću naprijed, da tjeram. Otraga ima dobrog lika i ječmene slame. Kao kakvo
gnijezdo. Hajde, Zeljove, napravi nam mjesta!
Pas se nije dao moliti da siđe s kola. Bila je to životinja sibirske rase, sive
dlake, srednje visine, krupne umiljate glave. Činilo se da je veoma privržen
gospodaru.
Mihail Strogov i Nadja smjestiše se začas u kibitku. Mihail Strogov ispruži
ruke kao da traži ruke Nikolaja Pigasova.
- Hoćeš mi stisnuti ruke? - reče Nikolaj. - Evo ih, baćuška! Stišći ih koliko te
volja!
Kibitka krene dalje. Konj, kojeg Nikolaj nije nikad tukao, išao je trupkalicom.
Ako Mihail Strogov nije dobio ništa na brzini, bar je Nadji uštedio mnogo napora.
Djevojka je bila toliko izmorena da je, uljuljkivana jednoličnim drndanjem kibitke,
ubrzo zaspala kao zaklana.
Mihail Strogov i Nikolaj namjestiše je na brezovo lišće što su najbolje mogli.
Sažaljivi je mladić bio duboko ganut, a Mihail Strogov nije pustio ni jednu suzu
samo zato što mu je užareno željezo isušilo i posljednju suzu.
- Draga je - reče Nikolaj.
- Jest - potvrdi Mihail Strogov.
- To bi ti htjelo biti jako, baćuška, to ti je hrabro, ali je zapravo slabašno, sva
ta mila stvorenja! Dolazite li izdaleka?
- Izdaleka, izdaleka.
- Jadni mladi ljudi! Moralo te je grdno boljeti kad su ti palili oči!
- Grdno - pritvrdi Mihail Strogov okrećući se kao da može vidjeti Nikolaja.
- Nisi plakao?
- Jesam.
- I ja bih plakao. Kad pomisliš da nećeš više vidjeti one koje voliš! Ali,
uostalom, oni vas vide. I to je možda neka utjeha!
- Pa, možda! Kaži mi, prijatelju, nisi li ti mene jednom negdje vidio? - zapita
Mihail Strogov.
- Tebe, baćuška? Nisam nikad.- Ma tvoj mi je glas nekako poznat.
- Gle ti njega! - odvrati Nikolaj smiješeći se. - On poznaje moj glas! Možda si
me to pitao zato da čuješ odakle sam? E, pa reći ću ti. Ja sam iz Kolivanja.
- Iz Kolivanja? - ponovi Mihail Strogov. - Pa onda sam te tamo sreo. Jesi li
možda bio u brzojavnom uredu?
- Može biti - reče Nikolaj. - Tamo sam stanovao. Radio sam na brzojavu.
- I ostao si na dužnosti do posljednjeg trenutka?
- E pa, baš u takvim trenucima i treba biti na dužnosti!
- To je bilo onoga dana kad su se jedan Englez i jedan Francuz, s rubljama u
rukama, otimali o mjesto pred tvojim šalterom, i kad je Englez brzojavljao prve
stihove Biblije?
- Može biti, baćuška, ali se više ne sjećam.
- Ma kako se ne sjećaš?
- Ja nikad ne čitam poruke koje otkucavam. Kako mi je dužnost da ih
zaboravim, najlakše mi je da ih i ne pamtim.
U ovom se odgovoru lijepo ogledao Nikolaj Pigasov.
Međutim je kibitka išla polako, koliko god da je Mihail Strogov želio da ide
brže. Ali Nikolaj i njegov konj bili su naviknuti na taj hod koji ne bi mijenjali ni za
kakav drugi. Konj je išao tri sata, a jedan sat se odmarao - tako i danju i noću. Za
odmora, konj je pasao, a putnici su jeli u društvu s vjernim Zeljovom. U kibitki je
bilo hrane za najmanje dvadeset osoba, a Nikolaj je velikodušno stavio sve te zalihe
na raspolaganje svojim gostima koje je smatrao bratom i sestrom.
Pošto se jedan sat odmarala, Nadja se donekle oporavila. Nikolaj se trudio da
joj bude što bolje. Putovali su u snošljivim prilikama, svakako polako ali
neprekidno. Pokatkad bi Nikolaj noću, kočijašeći, zaspao i zahrkao tako bezbrižno
da se vidjelo da mu je savjest čista. Možda bi tada netko tko bi dobro gledao vidio
kako Mihail Strogov traži rukom uzde i kako tjera konja da ide brže, naveliko čudo
Zeljova, koji se, ipak, nije bunio. Ali, čim bi se Nikolaj probudio, konj bi odmah iz
kasa ponovo prešao u trupkalicu, samo što je kibitka dotle ipak bila odmakla
nekoliko vrsta više nego da je išla uobičajenom brzinom.
Tako su prešli rijeku Išimsk, prošli kroz trgovišta Išimsko, Berikilsko, Kusko,
prešli rječicu Marinsk i prošli kroz istoimeno trgovište, pa kroz Bogotovsko, i
napokon prešli Čulu, rječicu koja dijeli Zapadni Sibir od Istočnoga. Cesta je
prolazila sad kroz goleme pustare koje su se pružale unedogled, sad kroz guste i
beskrajne jelove šume kojima kao da nije bilo kraja.
Sve je bilo pusto. Trgovišta su bila gotovo posve napuštena. Seljaci su bili
pobjegli preko Jeniseja držeći da će ta široka rijeka možda zadržati Tatare.Na dan 22. kolovoza kibitka je stigla u trgovište Ačinsk, tristo osamdeset vrsta
od Tomska. Do Krasnojarska je ostalo još sto dvadeset vrsta. Nikakva im se
nezgoda nije dogodila na tom dijelu puta. U tih šest dana koliko su bili zajedno,
Nikolaj, Mihail Strogov i Nadja ostali su jednaki, prvi nepokolebljivo miran a
drugo dvoje nemirni misleći na trenutak kad će ih ostaviti njihov suputnik.
Može se reći da je Mihail Strogov vidio Nikolajevim i djevojčinim očima
krajeve kojima su išli. Oni su mu naizmjence opisivali mjesta pored kojih je kibitka
prolazila. Znao je jesu li u šumi ili u ravnici, vidi li se u stepi kakva koliba, je li se
kakav Sibirac pojavio na obzoru. Nikolaj je bio neiscrpan. On je rado pričao i,
kakvi god bili njegovi nazori, čovjek ga je rado slušao.
Jednog ga dana Mihail Strogov upita kakvo je vrijeme.
- Prilično lijepo, baćuška - odgovori mu on - ali su ovo zadnji ljetni dani. Jesen
je u Sibiru kratka i uskoro će početi prvi zimski mrazovi. Možda se Tatari spremaju
da negdje prezime?
Mihail Strogov sumnjičavo zavrtje glavom.
- Ne vjeruješ, baćuška? - reče Nikolaj. - Misliš da će udariti na Irkutsk?
- Bojim se da hoće - odgovori Mihail Strogov.
- Jest... imaš pravo. S njima je onaj nevaljalac koji im neće dati da se uz put
ohlade. Jesi li čuo za Ivana Ogarjova?
- Jesam.
- Znaš da nije lijepo izdati svoju domovinu!
- Ne... nije lijepo... - odvrati Mihail Strogov, koji se trudio ostati miran.
- Baćuška, čini mi se da ti nisi dovoljno ogorčen kad se govori o Ivanu
Ogarjovu! Svakom Rusu mora uzdrhtati srce kad se spomene njegovo ime!
- Vjeruj mi, prijatelju, da ga ja mrzim više nego što bi ga ti ikad mogao mrziti
- reče Mihail Strogov.
- To ne može biti - odvrati Nikolaj - ne, to ne može biti! Kad ja pomislim na
Ivana Ogarjova, na zlo koje je nanio našoj svetoj Rusiji, obuzme me gnjev i, kad bi
mi dopao šaka...
- Kad bi ti dopao šaka, prijatelju?...
- Mislim da bih ga ubio.
- A ja sam siguran da bih ga ubio - mirno ustvrdi Mihail Strogov.VII
PRELAZAK PREKO JENISEJA
 
Na dan 25. kolovoza pred večer kibitka je stigla nadomak Krasnojarsku.
Putovali su od Tomska osam dana. Nisu stigli ranije, koliko god se Mihail Strogov
trudio, ponajviše zato što je Nikolaj premalo spavao. Zbog toga Mihail Strogov nije
mogao brže tjerati konja koji bi, da je bio u drugim rukama, prešao tu udaljenost za
šezdeset sati.
Na svu sreću, nije još bilo ni traga Tatarima. Nijedna izvidnica nije se pojavila
na cesti kojom je išla kibitka. To je bilo prilično teško objasniti. Zacijelo se
dogodilo nešto ozbiljno što je spriječilo emirove jedinice da smjesta krenu na
Irkutsk.
Tako se nešto zaista i dogodilo. Jedan novi ruski odred, sastavljen na brzinu u
Jenisejskoj guberniji, krenuo je na Tomsk da ga pokuša ponovo zauzeti. Ali, kako je
bio preslab za emirove postrojbe, koje su sad bile sve na okupu, morao se povući.
Feofar-kan je sad imao pod svojim zapovjedništvom, s vojnicima iz Kokandskog i
Kunduskog kanata, dvjesto pedeset tisuća ljudi kojima ruske vlasti nisu još mogle
suprotstaviti dovoljne snage. Činilo se, dakle, da najezda neće biti tako skoro
suzbijena i da će sva tatarska vojska moći krenuti na Irkutsk.
Bitka kod Tomska vodila se 22. kolovoza - što Mihail Strogov nije znao - ali
se time moglo objasniti zašto se emirova prethodnica nije još do 25. kolovoza bila
pojavila u Krasnojarsku.
Ipak, premda Mihail Strogov nije mogao znati što se dogodilo nakon njegova
odlaska, znao je bar da je odmakao Tatarima za nekoliko dana i da ne smije gubiti
nadu da će prije njih stići u Irkutsk, do kojega je još bilo osamsto pedeset vrsta
(900 kilometara).
Računao je, uostalom, da će u Krasnojarsku, koji ima oko dvanaest tisuća
stanovnika, svakako naći kakvo prijevozno sredstvo. Budući da se Nikolaj Pigasov
kanio zadržati u tom gradu, trebalo ga je zamijeniti nekim drugim vodičem i
umjesto kibitke uzeti neka brža kola. Mihail Strogov se namjeravao najprije
obratiti gubernatoru i, pošto dokaže da je carev glasnik, što neće biti teško, nije ni
sumnjao da će stići u Irkutsk u najkraćem roku. Tada će mu samo preostati da se
zahvali čestitom Nikolaju Pigasovu i da odmah nastavi put s Nadjom, koju nije htio
ostaviti dok je ne preda u ruke njenu ocu.
Nikolaj je, međutim, kanio ostati u Krasnojarsku samo, kako on reče, "poduvjetom da nađe namještenje".
I zaista se taj uzorni službenik, pošto je ostao do posljednjeg trenutka na
dužnosti u Kolivanju, htio ponovo staviti na raspolaganje svojoj upravi.
- Zašto bih ja primao plaću koju nisam zaslužio? - ponavljao je on.
I zato, ako za njega ne bude posla u Krasnojarsku, koji još mora da je u
brzojavnoj vezi s Irkutskom, kanio je produžiti bilo u Udinsk, bilo u sam glavni
grad Sibira. U tom će slučaju, dakle, nastaviti put s bratom i sestrom, a ovo dvoje
ionako ne bi moglo naći pouzdanijeg i odanijeg prijatelja od njega.
Kibitka je bila samo na pola vrste od Krasnojarska. Š lijeve i s desne strane na
prilazima grada dizali su se brojni drveni križevi. Bilo je sedam sati uvečer. Na
vedrom nebu ocrtavali su se obrisi crkava i kuća podignutih na strmoj obali
Jeniseja. Rijeka se ljeskala na posljednjim rijetkim sunčanim zrakama.
Kibitka se zaustavi.
- Gdje smo, sestro? - zapita Mihail Strogov.
- Najviše na pola vrste od prvih kuća - odgovori Nadja.
- Pa, je li to neki začarani grad? - preuze Mihail Strogov. - Ne čujem nikakva
šuma.
- A ja ne vidim nikakva svjetla u mraku, nikakva dima u zraku - nadoda Nadja.
- Čudna li grada! - reče Nikolaj. - Nitko ne diže buku i svi idu rano na počinak!
Mihaila Strogova obuze zla slutnja. On nije ni govorio Nadji koliko nade
polaže u Krasnojarsk, gdje je računao da će naći prijevozno sredstvo kojim će
sigurno stići na cilj. Sve se bojao da će mu se nada još jednom izjaloviti! Ali je
Nadja naslućivala njegove misli, iako nije razumjela zašto se njen suputnik žuri da
stigne u Irkutsk sad, kad više nema uza se careva pisma. Jednog ga je dana to i
zapitala, a on joj je samo odgovorio.
- Zakleo sam se da ću stići u Irkutsk.
Ali, da bi izvršio svoj zadatak, trebalo je još da u Krasnojarsku nađe kakvo
brzo prijevozno sredstvo.
- Pa dobro, prijatelju, zašto ne idemo dalje? - upita on Nikolaja.
- Pa bojim se da kolima ne probudim ljude.
I Nikolaj lagano ošine konja koji krene sitnim kasom niz cestu u Krasnojarsk,
a Zeljov malo zalaja.
Nakon desetak minuta uđoše u glavnu ulicu.
Krasnojarsk je bio pust! Nije bilo ni jednog Atenjanina u toj "Sjevernoj Ateni",
kako ga naziva gospođa de Bourboulon. Ni jedna kočija, sa svojim sjajnim konjima,
nije prolazila čistim i širokim ulicama. Ni jedan pješak nije išao pločnikom poreddivnih i velebnih drvenih kuća! Nijedna se otmjena Sibirka, odjevena po najnovijoj
francuskoj modi, nije šetala po onom krasnom parku usred brezove šume, koji se
pruža sve do obale Jeniseja! Veliko zvono na sabornoj crkvi bilo je zanijemjelo, sva
su crkvena zvona šutjela, a rijetkost je da se u ruskim gradovima ne razliježe
zvonjava! Ali ovdje je sve bilo napušteno. Nije više bilo ni žive duše u ovom gradu
koji je još donedavno bio i te kako živ!
U posljednjem brzojavu koji je stigao iz careva kabineta prije nego što je bila
prekinuta linija, bila je naredba gubernatoru, posadi i svim stanovnicima da napuste
Krasnojarsk, da ponesu sa sobom sve što je vrijedno ili što bi moglo koristiti
Tatarima, i da se sklone u Irkutsk. Isti je takav nalog izdan i svim stanovnicima
trgovišta u toj pokrajini. Ruske vlasti nisu htjele ništa ostaviti osvajačima. Nitko
nije ni pomišljao da raspravlja o tim zapovijestima koje su podsjećale na
Rastopčina. One su bile izvršene i zato u Krasnojarsku nije više bilo ni žive duše.
Mihail Strogov, Nadja i Nikolaj prolazili su šutke gradskim ulicama. Bili su
preneraženi. Oni su jedini dizali buku u tom mrtvom gradu. Mihail Strogov nije
pokazivao ništa od onoga što je osjećao, ali ga je morala obuzimati srdžba na zlu
kob koja ga je pratila, jer su mu se nade još jednom izjalovile.
- Bože dragi! - uzvikne Nikolaj. - U ovoj pustinji neću nikad zaslužiti svoju
plaću!
- Prijatelju, morat ćete produžiti s nama put Irkutska - reče Nadja.
- Pa, zbilja! - potvrdi Nikolaj. - Bit će da još postoji veza između Udinska i
Irkutska, a tamo... Hoćemo li, baćuška?
- Pričekajmo do sutra - predloži Mihail Strogov.
- Imaš pravo - prihvati Nikolaj. - Moramo prijeći Jenisej, a za to treba dobro
vidjeti!...
- Vidjeti! - promrmlja Nadja misleći na svog slijepog druga.
Nikolaj ju je čuo, pa se okrene Mihailu Strogovu:
- Oprosti, baćuška! Za tebe je, na žalost, svejedno, bio dan ili noć!
- Nemoj ništa zamjeriti sam sebi, prijatelju - reče Mihail Strogov i prijeđe
rukom preko očiju. - Dok nas ti vodiš, još mogu nešto učiniti. Otpočini radije
nekoliko sati! Neka i Nadja otpočine! Sutra će opet biti dan!
Mihail Strogov, Nadja i Nikolaj nisu morali dugo tražiti mjesto gdje će se
odmoriti. Prva kuća na kojoj su gurnuli vrata bila je prazna kao i sve druge. U njoj
je bilo samo nekoliko naramaka lišća. Konj se morao zadovoljiti i tom slabom
hranom, kad nije bilo bolje. A za njih je još bilo u kibitki namirnica, pa je svako
uzeo svoj dio. Zatim, pošto su se pomolili klečeći pred skromnom ikonom
Panagije, koja je visila na zidu i koju su još osvjetljavale posljednje zrake kandila,Nikolaj i djevojka zaspaše, a Mihail ostade budan jer mu san nije dolazio na oči.
Sutradan, 26. kolovoza, pred zoru upregoše kibitku i prođoše kroz brezov park
idući prema Jeniseju.
Mihail Strogov bijaše veoma zabrinut. Kako će prijeći rijeku ako su, što je bilo
vjerojatno, svi čamci i skele uništeni da bi se usporilo napredovanje Tatara? On je
poznavao Jenisej jer ga je već više puta prelazio. Znao je da je veoma širok i da su
brzaci snažni u dvostrukom koritu koje je bio sebi izdubao između otoka. U
običnim prilikama, kad se prelazi posebnim skelama za prijevoz putnika, kola i
konja, prelazak preko Jeniseja traje po tri sata, i te skele moraju svladati velike
poteškoće prije nego što pristanu na desnoj obali. A kako će sad kibitka prijeći na
drugu stranu ako nema nikakva plovila?
"Ipak ću prijeći!" ponavljao je u sebi Mihail Strogov.
Svitalo je kad je kibitka stigla na lijevu obalu, baš tamo gdje je izbijala jedna
velika aleja u parku. Na tom mjestu obala se dizala tridesetak metara iznad vode.
Rijeka se, dakle, mogla nadaleko vidjeti.
- Vidite li kakvu skelu? - zapita Mihail Strogov okrećući napeto glavu lijevo-
desno, zacijelo iz puke navike, kao da može što vidjeti.
- Tek se razdanilo, brate - reče Nadja. - Na rijeci je još gusta magla i ne vidi se
voda.
- Ali čuje se kako huči? - napomene Mihail Strogov.
I zaista, iz donjih slojeva te magluštine dopirala je potmula huka struja i
suprotnih struja što su se sukobljavale. Bit će da je voda, koja u to doba godine
nabuja, tekla brzo kao bujica. Sve troje osluškivahu čekajući da se digne magleni
zastor. Sunce se hitro dizalo nad obzorom i njegove prve zrake samo što nisu
razagnale tu maglu.
- Pa što je? - zapita Mihail Strogov.
- Magla se diže, brate, i sunce se već probija kroz nju - odgovori Nadja.
- Još ne vidiš rijeku, sestro?
- Još ne.
- Strpi se malo, baćuška! - reče Nikolaj. - Sve će se to raščistiti. Gle!
Popuhnuo je vjetar! Rastjeruje pomalo maglu. Na desnoj obali vide se već drvoredi
na visokim bregovima! Sve se razilazi! Sve se gubi! Tople sunčane zrake raspršile
su svu tu gomilu magle! Ah, kako je lijepo, jadni moj slijepče, kakva šteta što ne
možeš promatrati ovako lijep prizor!
- Vidiš li kakvu lađu? - upita ga Mihail Strogov.
- Ne vidim - odgovori Nikolaj.- Dobro pogledaj, prijatelju, i na ovu i na onu obalu, dokle god ti dopire
pogled! Vidiš li kakvu lađu, kakav čamac, kakav čun?
Nikolaj i Nadja se uhvatiše za breze na strmoj obali i nagnuše se nad rijeku.
Pred njima se pružao širok vidik. Jenisej je na tom mjestu najmanje vrstu i pol
širok i ima dva nejednaka korita kojima voda brzo teče. Između tih korita ima više
otoka obraslih johama, vrbama i topolama, nalik na zelene brodove usidrene na
rijeci. Iza njih su se terasasto dizale visoke brežine istočne obale obrasle šumama,
čiji su se vrhovi rumenjeli na jutarnjim sunčanim zrakama. Uzvodno i nizvodno
Jenisej se pružao u nedogled. Sva ta divna kružna panorama imala je promjer od
pedesetak vrsta.
Ali nigdje nikakva prijevozna sredstva, ni na lijevoj ni na desnoj obali, pa ni
na otocima. Sve je bilo, na zapovijed, odvezeno ili uništeno. Bilo je sigurno da će
Tatari biti na neko vrijeme zaustavljeni ovom zaprekom na svom napredovanju
prema Irkutsku, ako ne dovuku s juga potrebnu građu za pontonski most.
- Sad sam se sjetio da ima jedno malo pristanište malo dalje uzvodno, kod
posljednjih gradskih kuća - reče Mihail Strogov. - Tamo pristaju skele. Hajdemo,
prijatelju, uz rijeku da vidiš nije li koji čamac ostao zaboravljen na obali.
Nikolaj potrča u spomenutom smjeru. Nadja uhvati Mihaila Strogova za ruku i
povede ga hitrim korakom. Da im je samo kakva skela, ili običan čamac, dovoljno
velik da preveze kibitku, ili bar samo njih, Mihail Strogov se ne bi skanjivao da se
otisne od obale!
Nakon dvadesetak minuta sve troje stigoše do malog pristaništa. Tu je, podno
Krasnojarska, bilo neko selo čije su posljednje kuće dopirale do rijeke.
Ali na obali nije bilo nikakva plovila, uz branu koja je služila kao pristanište
nije bilo nijednog čamca, nije čak bilo ničega od čega bi se mogla napraviti splav
za tri osobe.
Mihail Strogov ispitivaše Nikolaja, koji mu obeshrabreno odgovori da mu se
čini da neće nikako moći prijeći rijeku.
Nastaviše tražiti. Pretražiše nekoliko kuća na samoj obali, koje bijahu
napuštene kao i sve kuće u Krasnojarsku. Trebalo je samo gurnuti vrata. To su bile
sirotinjske kolibe, potpuno prazne. Nikolaj je ušao u jednu, Nadja je pregledala
drugu. Čak je i Mihail Strogov ulazio u po koju kuću i tražio rukama kakav predmet
koji bi im mogao biti od koristi.
Nikolaj i djevojka su uzalud, svako za se, prekopavali po tim kolibama i već su
htjeli dići ruke od svega kad začuše kako ih netko zove.
Oboje se vratiše na obalu i opaziše Mihaila Strogova na pragu jedne kuće.
- Hodite amo! - vikao im je.Nikolaj i Nadja mu odmah priđoše i uđoše za njim u kolibu.
- Što je ovo? - upita ih Mihail Strogov dodirujući rukom različite predmete
naslagane na dnu smočnice.
- Pa, to su mješine - odgovori Nikolaj - i ima ih, bogami, jedno pet-šest!
- A jesu li pune?...
- Jesu, pune su kumisa, baš će nam dobro doći da obnovimo svoje zalihe!
"Kumis" je napitak koji se pravi od kobiljeg ili devina mlijeka, napitak koji
krijepi, pa čak i opija, i Nikolaj se obradovao što su ga našli.
- Metni jednu na stranu, a sve druge isprazni - reče mu Mihail Strogov.
- Evo, odmah, baćuška.
- Ovo će nam pomoći da prijeđemo Jenisej.
- A gdje nam je splav?
- Splav će biti sama kibitka koja je toliko lagana da može ploviti. Uostalom, i
nju i konja će držati na vodi ove mješine.
- Dobro smišljeno, baćuška - uzvikne Nikolaj. - Ako Bog da, prevest ćemo se
prijeko... možda ne u ravnoj crti jer je matica jaka!
- Nije važno! - odvrati Mihail Strogov. - Samo da prijeđemo, a onda ćemo već
lako naći cestu koja vodi u Irkutsk.
- Na posao! - reče Nikolaj koji uze prazniti mješine i nositi ih do kibitke.
Ostaviše jednu mješinu punu kumim, a ostale napuhaše, pomno začepiše i
upotrijebiše kao plovila. Dvije mješine privezaše konju o slabine da ga zadrže
navodi, a druge dvije za rukunice, između kotača, da bi što bolje plutao sanduk kola
koji se tako pretvorio u splav. Sve su to brzo obavili.
- Nećeš se valjda bojati, Nadja? - upita je Mihail Strogov.
- Neću, brate - odgovori djevojka.
- A ti, prijatelju?
- Ja! - usklikne Nikolaj. - Pa, je ću napokon ostvariti svoj davni san: da plovim
na kolima!
Na tom je mjestu obala, iako prilično strma, bila pogodna da se kibitka spusti
u vodu. Konj ju je dovukao do vode i uskoro su i plovilo i njen motor plovili
rijekom. Zeljov je pak hrabro zaplivao.
Sve troje putnika stajalo je na kolima. Iz opreza su se bili izuli, ali im voda,
zahvaljujući mješinama, nije dopirala čak ni do gležnjeva.
Mihail Strogov držao je uzde i, prema Nikolajevim uputama, tjerao konja
ukoso i tako ga štedio, jer nije htio da se životinja premori boreći se s maticom. Sve
je bilo u redu dok je kibitka plovila niz vodu, i za nekoliko su minuta prošli poredKrasnojarska. Voda je nosila kibitku na sjever i već je bilo očito da će pristati uz
drugu obalu daleko iza grada. Ali to nije bilo važno.
I tako bi, dakle, prešli Jenisej bez velikih poteškoća, čak i na tom nesavršenom
plovilu, da je matica bila svuda podjednaka. Ali je, na žalost, bilo više virova na
površini uzburkane vode i uskoro je kibitka, usprkos svim naporima Mihaila
Strogova da to izbjegne, bila neodoljivo uvučena u jedan od tih lijevaka.
Tu im je prijetila velika opasnost. Kibitka nije više ukoso sjekla vodu prema
istočnoj obali niti je plovila uzvodno, već se neobično brzo okretala nagnuta prema
sredini vira, kao jahač u cirkuskoj areni. Brzina joj je bila izvanredno velika. Konj
je jedva držao glavu nad vodom i prijetila je opasnost da se utopi. Zeljov se morao
nasloniti na kibitku.
Mihail Strogov je shvatio što se zbiva. Osjećao je kako ga nešto vuče u krugu
koji se malo-pomalo smanjuje i iz kojeg se više ne može izvući. Nije rekao ni
riječi. Htio je da vidi opasnost ne bi li joj lakše izbjegao... Ali nije ništa vidio!
I Nadja je šutjela. Bila se grčevito uhvatila odupirući se naglim pokretima kola
koja su se sve više i više naginjala prema sredini vira.
Zar Nikolaj nije shvaćao koliko je njihov položaj ozbiljan? Je li kod njega bila
posrijedi hladnokrvnost ili preziranje opasnosti, hrabrost ili ravnodušnost? Je li on
držao da život nema vrijednosti i da je život, prema jednoj istočnjačkoj izreci,
"svratište za pet dana", koje čovjek mora, htio-ne htio, napustiti šesti dan? Bilo
kako mu drago, njegovo se nasmijano lice nije ni načas izmijenilo.
Kibitka se, dakle, i dalje vrtjela u viru, a konj je bio na izmaku snaga.
Odjednom Mihail Strogov zbaci sa sebe odjeću koja mu je mogla smetati, pa skoči
u vodu. Zatim zgrabi snažnom rukom usplahirenog konja za uzdu i izvuče ga iz
kolopleta. Zahvaćena ponovo brzom maticom, kibitka zaplovi niz vodu novom
brzinom.
- Hura! - usklikne Nikolaj.
Tek za dva sata kibitka je prešla veliko riječno korito i pristala uz otok, više od
šest vrsta niže od polazne točke.
Tu je konj izvukao kola na obalu. Tada srčanoj životinji dadoše sat odmora.
Zatim kibitka prijeđe poprijeko otok, ispod njegovih krasnih breza, i nađe se na
obali manjeg korita Jeniseja.
Ovaj je prelazak bio lakši. U ovom drugom koritu nije bilo nikakvih virova, ali
je struja bila toliko brza da je kibitka pristala uz desnu obalu tek pet vrsta dalje
nizvodno. Iskrcali su se, dakle, jedanaest vrsta niže.
Ove velike sibirske rijeke, na kojim još nije sagrađen nijedan most, ozbiljne se
zapreke prometu. Sve su bile manje-više nesretne za Mihaila Strogova. Na Irtišu suskelu koja ga je prevozila s Nadjom napali Tatari. Na Obu mu je konj bio pogođen
metkom i samo je kao nekim čudom izmakao konjanicima koji su ga progonili. Još
je nesretnije prešao sad preko Jeniseja.
- Ne bi bilo toliko zanimljivo da nije bilo ovako teško - uzviknuo je Nikolaj
kad se iskrcao na desnoj obali rijeke.
- A ovo što je nama bilo samo teško, prijatelju, bit će Tatarima možda i
nemoguće - odvrati Mihail Strogov.VIII
ZEC JE PRETR
Č
AO PREKO PUTA
 
Mihail Strogov se napokon mogao nadati da je put do Irkutska slobodan.
Odmakao je Tatarima koji su se zadržali u Tomsku, a kad emirovi vojnici stignu u
Krasnojarsk, naći će posve napušteni grad. Nikako neće moći odmah uspostaviti
vezu između dviju obala Jeniseja. Izgubit će, dakle, nekoliko dana, dok god ne
naprave pontonski most koji nije lako napraviti.
Prvi put nakon onog kobnog susreta s Ivanom Ogarjovom u Omsku, carev je
glasnik bio razmjerno miran i mogao se nadati da se nikakva zapreka neće više
ispriječiti pred njim do cilja.
Kibitka je išla petnaestak vrsta ukoso na jugoistok dok nije ponovo izbila na
dugački, obilježeni put kroz stepu.
Cesta je bila dobra, štoviše, taj se dio od Krasnojarska do Irkutska smatra
najboljim na cijelom putu. Putnici se manje drndaju, debeo ih hlad štiti od žege, a
mjestimice se borove i cedrove šume protežu na dužini od sto vrsta. To nije više
beskrajna stepa čiji se kružni obzor stapa s nebom. Ali taj je bogati kraj bio sad
pust. Posvuda bijahu napuštena trgovišta. Nije više bilo onih sibirskih seljaka medu
kojima prevladava slavenski tip. To je bila pustoš koja je, kao što znamo, bila
počinjena na zapovijed.
Vrijeme je bilo lijepo, ali je noću zrak već bio svjež i sve se teže zagrijavao na
suncu. I zaista, došli su prvi dani mjeseca rujna i u tom predjelu visoke gografske
širine sunčeva se putanja osjetno skraćivala iznad obzora. Jesen je tu kratka, iako se
taj dio Sibira ne nalazi iznad pedeset i pete paralele na kojem se nalaze Edinburgh i
Kopenhagen. Ponekad se gotovo neposredno na ljeto nadoveže zima. To je zato što
rano nastupe te zime u azijskoj Rusiji, kad se živa u termometru spusti do svog
ledišta
{8}
 i kad se srednja temperatura od dvadeset stupnjeva ispod ništica smatra
snošljivom.
Vrijeme je, dakle, išlo putnicima na ruku. Nije bilo ni oluja ni kiša. Vrućina je
bila umjerena, a noći svježe. I Nadju i Mihaila Strogova dobro je služilo zdravlje i,
otkako su krenuli iz Tomska, oporavili su se malo-pomalo od minulih napora.
Nikolaj Pigasov nije se nikad bolje osjećao. Ovo je putovanje bilo za njega
šetnja, lijep izlet na kojem je provodio svoj godišnji odmor službenika bez službe.
- Ovo je svakako bolje nego sjediti po dvanaest sati na dan i rukovati tipkalom
- govorio je.Mihail Strogov uspio je privoljeti Nikolaja da malo brže tjera konja. Da bi to
postigao, povjerio mu je da Nadja i on putuju k ocu, prognaniku u Irkutsku, i da se
žure da što prije stignu. Nisu, naravno, smjeli premarati konja, jer po svoj prilici
neće naći drugog da ga zamijeni, ali ako ga budu češće odmarali - na primjer,
svakih petnaest vrsta - moći će lako prevaljivati po šezdeset vrsta u dvadeset i četiri
sata. Taj je konj, uostalom, bio snažan i takve rase da je mogao podnijeti dugotrajne
napore. Posvuda kraj ceste bilo je dobre paše, obilje sočne trave. Prema tome,
mogli su od konja zahtijevati malo više napora.
Nikolaj je popustio pred ovim razlozima. Bio je veoma ganut položajem tih
dvoje mladih ljudi koji idu živjeti s ocem u progonstvu. Činilo mu se da nema
ničega ganutljivijeg od toga. I kako se samo osmjehivao kad je kazivao Nadji:
- Bože sveti! Kako će se gospodin Korpanov obradovati kad vas ugleda i
raširiti ruke da vas zagrli! Ako budem išao s vama do Irkutska, a sve bih rekao da
ću ići, hoćete li mi dopustiti da vas gledam? Hoćete, je li? - Zatim se lupi po čelu: -
Ali, sad sam se sjetio kako će ga zaboljeti srce kad opazi da mu je jadni veliki sin
slijep! Eh, kako je sve izmiješano na ovom svijetu!
Napokon je posljedica svega toga bila da je kibitka brže napredovala, da je,
prema računu Mihaila Strogova, prelazila po deset-dvanaest vrsta na sat.
I tako su putnici 28. kolovoza prošli kroz trgovište Balajsk, što se nalazi
osamdeset vrsta od Krasnojarska, a 29. kolovoza kroz Ribinsk, koji se nalazi
četrdeset vrsta od Balajska.
Sutradan su, pošto su prešli još trideset i pet vrsta, stigli u Kamsk, poveće
trgovište na istoimenoj rječici, pritoku Jeniseja, koji dolazi sa Sajanskog gorja. To
je beznačajan gradić u kojem su drvene kuće slikovito okupljene oko trga, na kojem
se diže visok toranj saborne crkve, čiji se pozlaćeni križ blistao na suncu.
Kuće bijahu prazne, crkva pusta. Nije više bilo ljudi na postajama ni u
gostionicama. Ni jednog konja po stajama. Ni jedne domaće životinje u stepi.
Naredba ruskih vlasti bila je potpuno izvršena. Ono što se nije moglo povesti bilo je
uništeno.
Kad su izlazili iz Kamska, Mihail Strogov rekao je Nadji i Nikolaju da će do
Irkutska naići samo na još jedan koliko-toliko važan gradić, Nižnji Udinsk. Nikolaj
je napomenuo da zna za njega najviše zato što u tom trgovištu ima brzojavni ured.
Ako, dakle, Nižnji Udinsk bude napušten kao i Kamsk, on će morati potražiti posao
čak u glavnom gradu Istočnog Sibira.
Kibitka je bez po muke prešla rječicu koja presijeca cestu iza Kamska.
Uostalom, između Jeniseja i njegova velika pritoka Angare, što teče pokraj
Irkutska, nema više većih rijeka koje bi im mogle biti ozbiljnije zapreke, osim
možda Dinke. S te im strane, dakle, nije prijetila opasnost da će se morati opetnegdje zadržati na putu.
Od Kamska do idućeg trgovišta udaljenost je bila veoma velika, oko sto
trideset vrsta. Razumije se samo po sebi da su se redovito odmarali, "inače bi se
konj", kako reče Nikolaj, "mogao s pravom pobuniti". S tom je srčanom životinjom
bilo utanačeno da će se odmarati svakih petnaest vrsta, a kad se što uglavi, čak i sa
životinjom, pravednost zahtijeva da se obje strane pridržavaju ugovora.
Pošto su prešli rječicu Birjuzu, stigli su 4. rujna prijepodne u Birjuzinsk.
Tu je, srećom, Nikolaj, čiji su se zalihe naglo smanjivale, našao u nekoj
napuštenoj peći dvanaestak pogača ispečenih na loju, i podosta kuhane riže. Time
su u pravi čas popunili zalihe kumisa kojima je kibitka bila dobro opskrbljena od
Krasnojarska.
Pošto su se dobro odmorili, nastavili su put poslijepodne 5. rujna. Do Irkutska
je bilo još petsto vrsta. Ništa iza njih nije nagovještavalo da dolaze tatarske
prethodnice. Mihail Strogov je, dakle, imao razloga vjerovati da neće više naići ni
na kakve smetnje na svom putu i da će se za osam, najviše deset dana, naći pred
velikim knezom.
Kad su izlazili iz Birjuzinska, jedan im je zec pretrčao preko puta, na
tridesetak koraka ispred kibitke.
- Uh! - uzdahne Nikolaj.
- Što ti je, prijatelju? - živo ga upita Mihail Strogov, kao slijepac koji pazi i na
najmanji šum.
- Zar nisi vidio?... - reče Nikolaj, čije se nasmijano lice iznenada natmuri.
Pa nadoda:
- Ah, kud ja, pa ti nisi ni mogao vidjeti, i to je sreća za tebe, baćuška!
- Ali ni ja nisam ništa vidjela - reče Nadja.
- Još bolje! Još bolje! Ali ja... ja sam vidio!...
- Ma što je to bilo? - upita ga Mihail Strogov.
- Zec nam je pretrčao preko puta! - odgovori Nikolaj.
U Rusiji narod vjeruje, kad zec kome pretrči preko puta, da je to znak skore
nesreće.
Nikolaj je bio praznovjeran kao i većina Rusa, pa je zaustavio kibitku.
Mihail Strogov shvatio je kolebanje svoga suputnika, iako nipošto nije
vjerovao u takve priče, te ga je htio umiriti.
- Nemaš se čega bojati, prijatelju - reče mu.
- Znam da se ti i ona nemate čega bojati, baćuška, ali ja imam! -odvrati
Nikolaj.Pa dometne:
- To je sudbina!
I ponovo potjera konja kasom.
Međutim, usprkos tom zlom znamenu, dan je prošao bez ikakve nezgode.
Sutradan, 6. rujna, o podne, zaustavili su se u trgovištu Alsalevsku, koje je bilo
isto onako pusto kao i sav okolni kraj.
Tu je, na pragu neke kuće, Nadja našla dva čvrsta noža kakvim se služe
sibirski lovci. Jedan je dala Mihailu Strogovu, koji ga je sakrio pod odijelo, a drugi
je zadržala za sebe. Bili su svega sedamdeset pet vrsta od Nižnjeg Udinska.
Ta dva dana Nikolaj se nikako nije mogao raspoložiti kao prije. Zli predznak
pogodio ga je više nego što bi se moglo očekivati, i on, koji nije mogao šutjeti ni
sat vremena, zapadao je često u duge šutnje iz kojih bi ga Nadja jedva izvukla. To
su zaista bili znaci poremećena duha, što nije teško shvatiti kad je riječ o
pripadnicima sjevernih naroda čiji su praznovjerni preci utemeljili sjevernjačku
mitologiju.
Od Jekaterinburga cesta ide gotovo usporedno sa pedeset i petom paralelom,
ali od Birjuzinska skreće ravno na jugoistok tako da ukoso siječe stoti meridijan.
Ona ide najkraćim putem do glavnog grada Istočnog Sibira prelazeći preko
posljednjih obronaka Sajanskog gorja. Ove su planine samo ogranci velikog
Altajskog vijenca koji se vidi na udaljenosti od dvjesto vrsta.
Kibitka je, dakle, jurila tom cestom. Jest, jurila! Naslućivalo se da Nikolaj ne
štedi više svog konja i da se sad i on žuri da što prije stigne. Unatoč pomalo
fatalističkom predavanju sudbini, mislio je da će biti siguran tek u zidinama
Irkutska. Mnogi bi Rusi sudili kao i on, a neki bi od njih, kad bi im zec pretrčao
preko puta, okrenuli konja i vratili se natrag!
Međutim, iz nekih njegovih zapažanja koja je Nadja provjeravala prenoseći ih
Mihailu Strogovu, moglo se zaključiti da još nije došao kraj njihovim kušnjama.
I zaista, onaj kraj iza Krasnojarska bio je sačuvan u svom prirodnom obliku,
ali su se sad na šumama opažali tragovi ognja i mača, livade uz cestu bile su
opustošene i bilo je očito da je ovuda prošao neki veći odred.
Trideset vrsta ispred Nižnjeg Udinska bilo je neprijepornih znakova nedavnog
pustošenja koje su mogli ostaviti za sobom samo Tatari.
I zaista, nisu više samo polja bila izgažena konjskim kopitima ni drveće
posječeno sjekirom. Ono nekoliko kuća uz cestu nisu bile samo prazne: neke su bile
djelomice srušene, a neke napola izgorjele. Na zidovima su se opažali tragovi
metaka.
Nije teško shvatiti koliko se Mihail Strogov zabrinuo. Nije više bilo sumnje daje jedan tatarski odred nedavno prošao tom cestom, iako to nisu mogli biti emirovi
vojnici, koje bi zacijelo bili primijetili da su ih pretekli. Pa tko su onda bili ti novi
osvajači, i kojim su zaobilaznim putem izbili na glavnu cestu koja vodi u Irkutsk?
Na kakve će još nove neprijatelje naići carev glasnik?
O tim svojim strepnjama Mihail Strogov nije htio ništa kazati ni Nikolaju ni
Nadji, da ih ne uznemiri. Bio je, uostalom, naumio ići dalje dok god ga ne zaustavi
neka nesavladiva zapreka. Poslije će vidjeti što će.
Sutradan su nailazili na sve svježije i svježije tragove nekog velikog odreda
konjanika i pješaka. Opazili su i dim na obzoru. Kibitka se oprezno kretala dalje.
Neke kuće po trgovištima još su gorjele, zacijelo potpaljene u posljednja dvadeset i
četiri sata.
Napokon, 8. rujna kibitka se zaustavila. Konj nije htio dalje. Zeljov je
žalostivo zavijao.
- Što je? - zapita Mihail Strogov.
- Neki leš! - odgovori Nadja i skoči s kibitke.
Bio je to leš nekog mužika, strašno unakažen i već hladan.
Nikolaj se prekriži. Zatim s Mihailom Strogovom prenese taj leš na padinu
ceste. Htio ga je pristojno sahraniti, duboko zakopati, da mu stepske zvijeri ne
rastrgaju jadne ostatke, ali mu Mihail Strogov nije dao da to uradi.
- Hajdemo, prijatelju, hajdemo! - uzvikne on. - Ne smijemo se ni časka
zadržavati!
I kibitka nastavi put.
Uostalom, sve da je Nikolaj i htio odati posljednju počast svim mrtvacima na
koje će još naići na glavnoj sibirskoj cesti, ne bi mogao! Nadomak Nižnjem
Udinsku vidjeli su dvadesetak leševa kako leže na zemlji.
Trebalo je, ipak, pazeći da ne padnu u ruke osvajačima, ići i dalje tom cestom
dok god budu mogli. Nisu, dakle, promijenili smjer, iako su pustoš i ruševine bile u
svakom mjestu sve veće. Sva ta sela, čija su imena odavala da su ih podigli poljski
prognanici, bijahu izložena strahotama pljačke i paleža. Još se nije bila sasvim
zgrušala krv na žrtvama. A nisu mogli saznati kako su se dogodile te strahote, jer
nije ostalo ni žive duše da im to kaže.
Toga dana, oko četiri sata poslijepodne, Nikolaj je opazio na obzoru visoke
crkvene zvonike u Nižnjem Udinsku. Nad njima se vila nekakva gusta para, što nisu
mogli biti oblaci.
Nikolaj i Nadja gledali su što se zbiva i kazivali Mihailu Strogovu što vide.
Valjalo je donijeti odluku. Ako je grad bio napušten, mogli su proći kroz njega bez
opasnosti, ali ako su ga, zahvaljujući nekom neobjašnjivom kretanju, zauzeli Tatari,morali su ga pošto-poto zaobići.
- Tjeraj oprezno dalje, samo tjeraj! - reče Mihail Strogov.
Prijeđoše još jednu vrstu.
- To nisu oblaci, to je dim - uzvikne Nadja. - Zapalili su grad, brate!
To se sad zaista lijepo vidjelo. Usred pare su se javljali čađavi bljesci. Ti su
kovitlaci postajali sve gušći i dizali se uvis. Ali nigdje ni jednog bjegunca.
Vjerojatno su palikuće zatekli grad napušten pa su ga zapalili. Ali jesu li to bili
Tatari? Ili da nisu bili Rusi koji izvršavaju naloge velikog kneza? Nije li carska
vlast željela da od Krasnojarska i Jeniseja nadalje ne ostavi ni jedan grad, ni jedno
trgovište u koje bi se mogli skloniti emirovi vojnici? I je li trebalo da se Mihail
Strogov zaustavi ili da nastavi put?
Dvoumio se. Ipak, postoje sve dobro odvagnuo, zaključio je da se ne smije
izvrgnuti opasnosti da po drugi put padne u ruke Tatarima, ma koliko bilo naporno
putovati kroz stepu i bespuće. Taman je htio predložiti Nikolaju da skrene s ceste i
da se, ako baš bude potrebno, vrate na nju tek pošto zaobiđu Nižnji Udinsk, kad se
zdesna razlegne hitac. Fijukne tane i konj, pogođen u glavu, padne mrtav.
U istom času dvanaest konjanika izletje na cestu i okruži kibitku. Mihail
Strogov, Nadja i Nikolaj nisu se bili ni snašli, a već su ih zarobili i brže-bolje
odvukli u Nižnji Udinsk.
Mihail Strogov ostao je posve hladnokrvan za ovog iznenadnog napada. Kako
nije vidio neprijatelje, nije ni pomišljao da se brani. A sve da je i mogao vidjeti, ne
bi se bio pokušao braniti. To bi značilo izazvati pokolj. Ali, iako ih nije vidio, čuo
je i razumio što govore.
I zaista je po njihovu govoru razabrao da su ti vojnici Tatari, a po njihovim
riječima da su prethodnica osvajačke vojske.
Evo, uostalom, što je Mihail Strogov doznao iz razgovora koji su oni vodili
pred njim i iz onoga što je poslije čuo.
Ti vojnici nisu bili pod emirovim izravnim zapovjedništvom, jer je emir još
bio s onu stranu Jeniseja. Oni su pripadali trećoj koloni koja se uglavnom sastojala
od Tatara iz Kokandskog i Kunduskog kanata, s kojom se Feofarova vojska imala
uskoro združiti u blizini Irkutska.
Da bi se osigurao uspjeh najezde u istočnim pokrajinama, ta je kolona, na
savjet Ivana Ogarjova, bila prešla granicu Semipalatinske gubernije i prošla južno
od Bajkalskog jezera i podno Altajskog gorja. Pljačkajući i pustošeći pod vodstvom
jednog časnika iz Kunduskog kanata, ona je doprla do gornjeg toka Jeniseja.
Predviđajući što se dogodilo u Krasnojarsku po carevoj naredbi, a da bi olakšao
emirovoj vojsci prelazak preko rijeke, taj je časnik pustio niz vodu mnoštvočamaca koji su imali, bilo kao plovila, bilo kao materijal za pontonski most,
omogućiti Feofaru da nastavi put desnom obalom prema Irkutsku. Zatim je ta treća
kolona zaobišla planinu, spustila se dolinom Jeniseja i izbila na glavnu cestu negdje
kod Alsalevska. Odatle su potjecale, iza tog gradića, one strašne gomile ruševina
koje Tatari uvijek ostavljaju za sobom. Ista je sudbina snašla Nižnji Udinsk, iz
kojeg su Tatari, njih pedeset tisuća, već bili krenuli da zaposjednu položaje ispred
Irkutska. Uskoro su im se trebale pridružiti emirove postrojbe.
Takvo je bilo stanje na taj dan - neobično teško stanje za taj dio Istočnog
Sibira, koji je bio posve odsječen, i za razmjerno malobrojne branioce njegova
glavnog grada.
Mihail Strogov je, dakle, doznao da je pred Irkutsk stigla treća kolona Tatara,
kojoj će se uskoro pridružiti emir i Ivan Ogarjov s glavninom svoje vojske. Prema
tome, opsada Irkutska, a zatim i njegov pad, bili su samo pitanje vremena, i to
možda vrlo kratkog vremena.
Lako je shvatiti kakve su misli salijetale Mihaila Strogova! Tko bi se začudio
da je on u takvu položaju napokon izgubio svoju hrabrost i nadu? Međutim, nije
bilo tako, i on je i dalje šaputao samo ove riječi:
"Stići ću!"
Pola sata nakon napada tatarskih konjanika Mihail Strogov, Nikolaj i Nadja
stigli su u Nižnji Udinsk. Vjerni pas ih je pratio, ali izdaleka. Nisu mogli ostati u
gradu koji je bio u plamenu i koji samo što nisu napustili i posljednji pljačkaši.
Zarobljenike su, dakle, bacili na konje i brzo potjerali dalje. Nikolaj je, kao
uvijek, bio ravnodušan, Nadja je i dalje nepokolebljivo vjerovala u Mihaila
Strogova, a Mihail Strogov je naoko bio miran, ali spreman da ugrabi prvu priliku
da umakne.
Tatari su zapazili da im je jedan zarobljenik slijep, a njihovo ih je prirođeno
divljaštvo ponukalo da se malo poigraju s tim nesretnikom. Brzo su išli. Kako
konja Mihaila Strogova nitko nije vodio, on je išao nasumce i često skretao u
stranu, što je stvaralo nered među konjanicima. Zbog toga su padale kletve i udarci
koji su parali srce djevojci i ogorčavali Nikolaja. Ali što su mogli? Oni nisu
govorili tatarski, a svako je njihovo zauzimanje bilo nemilosrdno odbijeno.
Uskoro su se čak ti vojnici, prepredeni divljaci, dosjetili da zamijene konja
kojeg je jahao Mihail Strogov konjem koji je bio također slijep. To su učinili zato
što je jedan od njih napomenuo:
- A možda taj Rus i vidi!
To se zbilo šezdeset vrsta iza Nižnjeg Udinska, između trgovišta Tatana i
Šibarlinskog. Posjeli su, dakle, Mihaila Strogova na tog konja i dali mu uzde u rukerugajući mu se. Zatim su bičem, kamenjem i vikom natjerali konja u galop.
Životinja, koju njen jahač nije mogao tjerati ravno jer je bio slijep kao i ona,
čas je udarala u drveće, čas silazila s ceste. Udarali su se, dakle, i padali, što je
moglo i kobno završiti.
Mihail Strogov nije se bunio. Nije se potužio ni jednom riječju. Kad bi konj
pao, čekao bi da ga dignu. I zaista bi ga digli i okrutna se igra nastavljala.
Nikolaj se nije mogao svladati gledajući to zlostavljanje. Htio je priteći u
pomoć svom suputniku, ali su ga sprečavali u tome i tukli.
Zacijelo bi ta igra još dugo potrajala, na veliku radost Tatara, da je nije
prekinula jedna veća nezgoda.
U jednom trenutku, na dan 10. rujna, slijepi konj se raspomamio i pojurio
ravno prema nekoj jaruzi dubokoj desetak metara, koja se nalazila uz cestu.
Nikolaj htjede pojuriti za njom, ali ga zadržaše. A kako nitko nije upravljao
konjem, on se strovali sa svojim jahačem u tu jarugu.
Nadja i Nikolaj vrisnuše od užasa!... Zacijelo su pomislili da se njihov nesretni
drug sav polomio u padu!
Mihail Strogov je, međutim, uspio iskočiti iz sedla i, kad su došli da ga dignu,
nije uopće bio ozlijeđen, ali je jadni konj slomio dvije noge i nije više bio ni za što.
Ostavili su ga da ugine, nisu ga čak ni dotukli, a Mihaila Strogova su privezali
za sedlo jednog Tatarina, te je morao ići pješice za konjanicima.
Ali nije se još nijednom potužio, ni jednom prosvjedovao! Brzo je hodao tako
da onaj konopac kojim je bio vezan nije bio ni zategnut. To je još bio onaj "čovjek
od čelika" o kojem je general Kisov govorio caru!
Sutradan, 11. rujna, prošli su kroz trgovište Šibarlinsko.
Tada se zbio događaj koji je imao veoma teške posljedice.
Pala je noć. Tatarski su se konjanici bili zaustavili i svi manje-više napili.
Spremili su se krenuti dalje.
Sve do tada, vojnici nisu, za divno čudo, dirali Nadju, ali ju je tada jedan od
njih počeo napastovati.
Mihail Strogov nije mogao vidjeti ni to napastovanje ni napasnika, ali je zato
Nikolaj sve to vidio.
I on mirno, bez razmišljanja, možda čak i nesvjesno, priđe vojniku i, prije
nego što ga je ovaj mogao spriječiti, dohvati pištolj iz toka na njegovu sedlu i opali
mu metak ravno u prsa.
Čim odjekne pucanj, dotrča zapovjednik konjanika.
Vojnici su htjeli sasjeći nesretnog Nikolaja na komadiće, ali su ga, na časnikovmig, morali zavezati i prebaciti preko sedla, a onda su krenuli dalje galopom.
Mihail Strogov bio je nagrizao konopac kojim je bio vezan pa, kad konj
iznenada poletje, konopac pukne a da konjanik, onako sutrusan i ponesen naglim
trkom, nije to ni primijetio.
Mihail Strogov i Nadja nađoše se sami na cesti.IX
U STEPI
 
Mihail Strogov i Nadja bili su, dakle, opet slobodni kao što su bili dok su
putovali od Perma do obala Irtiša. Ali koliko su se promijenile okolnosti putovanja!
Onda su putovali brzo, imali su udoban tarantas, često su mijenjali zaprege i
poštanske su postaje bile dobro opskrbljene. Sad su pak išli pješice, nisu mogli
nabaviti nikakvo prijevozno sredstvo, ostali su bez novaca i nisu čak znali kako će
podmiriti najpreče potrebe, a imali su prijeći još četiristo vrsta! Štoviše, Mihail
Strogov bio je upućen samo na Nadjine oči.
A prijatelja, koga im je poklonio slučaj, izgubili su u neobično nesretnim
prilikama.
Mihail Strogov svalio se kraj ceste. Nadja je stajala i čekala da kaže jednu
riječ pa da krenu dalje.
Bilo je deset sati navečer. Prije tri i pol sata sunce je bilo zašlo za obzor.
Nijedne kuće, ni jedne kolibe nje bilo na vidiku. Posljednji su se Tatari bili izgubili
u daljini. Mihail Strogov i Nadja ostali su posve sami.
- Što li će učiniti s našim prijateljem? - uzvikne djevojka. - Jadni Nikolaj!
Susret s nama bio je koban za njega!
Mihail Strogov nije joj ništa odgovarao.
- Mihaile - nastavi Nadja - znaš li ti da te je on branio dok su se Tatari igrali s
tobom, da je stavio život na kocku radi mene?
Mihail Strogov svejednako je šutio. Što je mislio dok je nepomično ležao,
glave zarivene u dlanove? Ako joj ništa nije odgovarao, je li bar čuo što mu Nadja
govori?
Jest, čuo je, jer kad ga je djevojka zapitala:
- Kamo da te vodim, Mihaile?
On joj odgovori:
- UIrkutsk!
- Glavnom cestom?
- Tako je, Nadja.
Mihail Strogov ostao je čovjek koji se bio zarekao da će pošto-poto stići na
cilj. Najkraći je put do cilja vodio glavnom cestom. Ako se pojavi prethodnica
Feofar-kanovih jedinica, još će moći skrenuti s ceste.Nadja ponovo uhvati Mihaila Strogova za ruku i oni pođoše dalje.
Sutradan ujutro, 12. rujna, zadržaše se zakratko u trgovištu Tulunovskom,
dvadeset vrsta dalje. Trgovište je bilo spaljeno i pusto. Nadja je cijele noći gledala
da nisu Tatari Nikolajev leš ostavili negdje na cesti, ali je uzalud pretraživala
ruševine i zagledala mrtve. Činilo se da su Nikolaja zasad poštedjeli. Ali nisu li ga
čuvali za neke grdnije muke, kad stignu u tabor kod Irkutska?
Nadja, iznemogla od gladi koja je grdno mučila i njena suputnika, srećom je
našla u jednoj kući u tom trgovištu stanovitu količinu suhog mesa i "suhra",
komada kruha, osušena isparavanjem, koji može neograničeno dugo sačuvati svoje
hranjive osobine. Mihail Strogov i Nadja uzeli su sve što su mogli ponijeti. Tako su
imali dovoljno hrane za više dana, vode im nije smjelo nedostajati u tom kraju
izbrazdanom tisućama malih pritoka Angare.
Nastaviše put. Mihail Strogov je išao pouzdanim korakom koji je usporavao
samo radi svoje suputnice. Nadja nije htjela zaostajati i silila se da održi korak s
njim. Njen suputnik nije, srećom, mogao vidjeti koliko su je napori bili izmučili.
Ali je Mihail Strogov to naslućivao.
- Ti si na izmaku snaga, siroto dijete! - kazao bi joj ponekad.
- Nisam - odgovarala je ona.
- Kad više ne budeš mogla hodati, Nadja, ja ću te nositi.
- Dobro, Mihaile!
Toga su dana morali prijeći rječicu Oku, ali to nije bilo nimalo teško jer su je
mogli pregaziti.
Bilo je oblačno, a vrućina je bila snošljiva. Ipak, bojali su se da ne počne kiša,
što bi još više povećalo njihove tegobe. Bilo je i nekoliko pljuskova, ali su bili
kratki.
I tako su neprestano išli držeći se za ruke i malo su govorili. Nadja je gledala i
ispred sebe i iza sebe. Dva puta na dan su se odmarali. Noću su otpočivali po šest
sati. Nadja je u nekim kolibama našla ovčetine, koje u tom kraju ima toliko da
kilogram stoji pet kopjejaka.
Ali, suprotno onome čemu se možda Mihail Strogov nadao, tegleće marve nije
bilo ni za lijek. Konji, deve, sve je to bilo poklano ili otjerano. I tako su morali i
dalje ići pješice kroz tu beskrajnu stepu.
Posvuda su nailazili na tragove treće tatarske kolone koja je išla na Irkutsk.
Ovdje mrtav konj, ondje napuštena kola. Mrtva tijela nesretnih Sibiraca također su
obilježavala put, ponajčešće nadomak selima. Nadja je gledala te leševe
svladavajući gađenje.
Opasnost im, uglavnom, nije prijetila sprijeda, nego straga. Prethodnicaemirove glavnine koju je vodio Ivan Ogarjov mogla se pojaviti svaki čas. Čamci
koji su bili upućeni s donjeg toka Jeniseja zacijelo su već bili stigli u Krasnojarsk i
poslužili za prijelaz preko rijeke. Osvajačima je put bio slobodan. Nikakav ruski
odred nije im se mogao ispriječiti između Krasnojarska i Bajkalskog jezera. Mihail
Strogov je, dakle, očekivao tatarske izvidnice.
Stoga se Nadja na svakom odmoru penjala na kakvu uzvišicu i pozorno gledala
na zapad, ali još nikakav oblak prašine nije najavljivao dolazak konjaništva.
Zatim bi krenuli dalje, a kad bi Mihail Strogov osjetio da vuče sirotu Nadju,
usporio bi korak. Malo su kad razgovarali, a najviše su razgovarali o Nikolaju.
Djevojka se prisjećala što je sve za njih bio učinio taj suputnik u ono nekoliko dana.
Odgovarajući joj, Mihail Strogov nastojao je uliti Nadji malo nade koje nije ni
sam imao, jer je dobro znao da taj nesretnik neće izbjeći smrti.
Jednog dana Mihail Strogov reče djevojci:
- Nikad mi ne pričaš o mojoj majci, Nadja?
O njegovoj majci! Nadja to nije htjela. Zašto da mu ponovo nanosi bol! Zar
nije stara Sibirka mrtva? Zar nije njen sin posljednji put poljubio onaj izvaljeni leš
na zaravanku u Tomsku?
- Pričaj mi o njoj, Nadja! - ipak će Mihail Strogov. - Pričaj mi! Bit će mi
drago!
I tada Nadja učini ono što do tada nije učinila. Ispripovjedi mu sve što se zbilo
između Marfe i nje, od njihova susreta u Omsku gdje su se prvi put vidjele. Reče
mu kako ju je neki neobjašnjivi nagon vukao toj staroj zarobljenici, kako se brinula
za nju i kako je Marfa nju hrabrila. Tada je Mihail Strogov još bio za nju samo
Nikolaj Korpanov.
- To sam trebao i ostati! - pripomene Mihail Strogov i smrkne se.
Zatim, malo poslije, nadoda:
- Pogazio sam svoju riječ, Nadja! Zakleo sam se da se neću vidjeti s majkom!
- Ali ti nisi ni htio da se vidiš s njom! - odvrati Nadja. - To je bio puki slučaj
što ste se sreli!
- Ali ja sam se zakleo da se nipošto neću odati, ma što se dogodilo!
- Mihaile, Mihaile! Zar si mogao odoljeti kad si vidio bič nad glavom Marfe
Strogov? Nisi! Nema te zakletve koja bi mogla spriječiti sina da priskoči u pomoć
majci!
- Pogazio sam svoju riječ, Nadja - ponovi Mihail Strogov. - Neka mi Bog i
Baćuška oproste!
- Mihaile - reče tada djevojka - htjela bih te nešto pitati. Nemoj mi odgovoritiako misliš da ne trebaš. Ti me ne možeš uvrijediti!
- Pitaj, Nadja!
- Zašto se toliko žuriš u Irkutsk kad su ti oduzeli carevo pismo?
Mihail Strogov stisne jače ruku svojoj suputnici, ali joj ništa ne odgovori.
- Pa zar si znao što piše u tom pismu još prije nego što si krenuo iz Moskve? -
nastavi Nadja.
- Ne, nisam znao.
- Trebam li misliti, Mihaile, da te u Irkutsk vuče samo želja da me predaš u
ruke mom ocu?
- Ne, Nadja - ozbiljno odgovori Mihail Strogov. - Prevario bih te kad bi te
ostavio u tom uvjerenju. Ja idem tamo kamo mi dužnost nalaže da idem! A što se
tiče toga da te ja vodim u Irkutsk, ne vodiš li ti sad mene, Nadja? Ne služim li se ja
sad tvojim očima, ne vodi li me tvoja ruka? Nisi li mi već stostruko vratila usluge
koje sam ti u početku učinio? Ne znam hoće li nas zla kob prestati progoniti, ali
onoga dana kad mi budeš zahvaljivala što sam te predao u ruke ocu, ja ću tebi
zahvaliti što si me dovela u Irkutsk.
- Jadni Mihaile! - reče Nadja duboko ganuta. - Nemoj tako! To nije odgovor na
moje pitanje. Zašto se, Mihaile, sad toliko žuriš u Irkutsk?
- Zato što moram stići tamo prije Ivana Ogarjova! - uzvikne Mihail Strogov.
- Još i sad?
- Još i sad, i stići ću prije njega!
Dok je izgovarao ove posljednje riječi, Mihail Strogov nije govorio samo iz
mržnje prema izdajici. Ali Nadja je znala da joj njen suputnik nije sve kazao i da
joj ne može sve kazati.
Nakon tri dana, 15. rujna, stigli su u trgovište Kujtunsko, na sedamdeset vrsta
od Tulunovska. Djevojka je neobično teško hodala. Jedva se držala na izranjavanim
nogama. Ali je trpjela, borila se s umorom i jedina joj je misao bila:
"Ne vidi me pa ću ići sve dok ne padnem s nogu!"
Inače, na tom dijelu puta nije bilo nikakve zapreke, pa ni opasnosti, otkako su
bili otišli Tatari. Samo je bilo mnogo umora.
Tako je bilo tri dana. Vidjelo se da treća kolona osvajača brzo napreduje
prema istoku. To se opažalo po ruševinama koje su ostavljali za sobom, po pepelu
koji se više nije dimio, po leševima koji su se već raspadali.
Sa zapada isto tako ništa. Emirova prethodnica nije se pojavljivala. Mihail
Strogov već je izmišljao najnevjerojatnije pretpostavke ne bi li protumačio taj
zastoj. Da nisu Rusi neposredno ugrozili, velikim snagama, Tomsk ili Krasnojarsk?Da se nije treća kolona, odvojena od ostale dvije, izvrgla opasnosti da bude
odsječena? Ako je tako, velikom knezu neće biti teško obraniti Irkutsk, a čim Rusi
dobiju na vremenu, lakše će suzbiti najezdu.
Mihail Strogov se pokatkad zanosio takvim nadama, ali je brzo uviđao koliko
su nestvarne, pa se uzdao jedino u sama sebe, kao da je spas velikoga kneza samo u
njegovim rukama!
Na šezdeset vrsta od Kujtunskoga, nedaleko od Dinke, pritoke Angare, leži
malo trgovište Kimiltejsko. Mihail Strogov pomalo je strepio od tog prilično
velikog pritoka koji će se ispriječiti na njihovu putu. Nije moglo biti ni govora o
tome da će naći kakve skele ili čamce, a sjećao se da ju je, još kad ju je prelazio u
sretnija vremena, bilo teško pregaziti. Ali, kad jednom prijeđu preko te rijeke,
nikakva mu se više rijeka, ni velika ni mala, neće ispriječiti na putu sve do
Irkutska, do kojeg će još imati dvjesto trideset vrsta. Trebalo im je najmanje tri
dana da stignu do Kimiltejskog. Nadja se jedva vukla. Ma koliko bila jaka duhom,
ponestajalo joj je tjelesne snage. Mihail Strogov je to i te kako dobro znao!
Da nije bio slijep, Nadja bi mu zacijelo rekla:
"Idi ti samo, Mihaile, a mene ostavi u nekoj kolibi! Idi u Irkutsk! Izvrši svoj
zadatak! Potraži mog oca! Kaži mu gdje sam! Kaži mu da ga čekam, vas ćete me
dvojica već znati naći! Pođi! Nije me strah! Sakrit ću se od Tatara! Čuvat ću se radi
njega, radi tebe! Idi, Mihaile! Ja ne mogu dalje!..."
Više puta je Nadja morala stati. Tada bi je Mihail Strogov uzeo u naručje i
nosio, a kako više nije morao misliti na djevojčin umor, išao je brže svojim
neumornim korakom.
Na dan 18. rujna, u deset sati navečer, stigoše napokon u Kimiltejsko. S vrha
jednog brežuljka Nadja opazi traku koja nije bila onako tamna kao obzorje. To je
bila Dinka. U njenoj su se vodi ogledale munje koje su osvjetljavale prostor, iako
nije grmjelo.
Nadja je povela svoga suputnika kroz razoreno trgovište. Pepeo na zgarištima
bijaše hladan. Bilo je prošlo najmanje pet-šest dana otkako su posljednji Tatari
ovuda prošli.
Kad su došli do posljednjih kuća, Nadja se izvali na jednu kamenu klupu.
- Hoćemo li se tu odmarati? - upita je Mihail Strogov.
- Pala je noć, Mihaile - odgovori Nadja. - Nećeš li otpočinuti nekoliko sati?
- Radije bih prešao Dinku - odgovori Mihail Strogov - volio bih da ona ostane
između nas i emirove prethodnice. Ali, ti se više ne možeš ni maknuti, Nadja!
- Hodi, Mihaile! - reče Nadja, uhvati suputnika za ruku i povede ga dalje. Na
dvije-tri vrste odatle Dinka je sjekla cestu što vodi u Irkutsk. Djevojka je htjelaučiniti i taj posljednji napor koji je njen suputnik zahtijevao od nje. Hodali su,
dakle, pri svjetlosti munja. Zatim su prolazili kroz neku beskrajnu pustinju u kojoj
se gubila rječica. Nigdje ni jednog drveta, nigdje ni jednog humka na toj širokoj
ravnici gdje ponovo počinje sibirska stepa. Ni dašak vjetra nije pokretao zrak koji
je bio toliko miran da se i najmanji šum nadaleko čuo.
Iznenada Mihail Strogov i Nadja zastadoše, kao da su im se noge zaglavile u
jamu.
Lavež se razlegao stepom.
- Čuješ li? - zapita Nadja.
Zatim začuše bolan jauk, očajan vapaj, kao posljednji krik čovjeka na umoru.
- Nikolaj! Nikolaj! - uzvikne djevojka, obuzeta zlom slutnjom.
Mihail Strogov osluškivaše vrteći glavom.
- Hodi, Mihaile, hodi - reče Nadja.
I ona, koja se doskora jedva vukla, skupi najednom, pod utjecajem pretjeranog
uzbuđenja, svu svoju snagu.
- Jesmo li skrenuli s ceste? - priupita je Mihail Strogov osjećajući da više ne
gazi po prašnom tlu nego po kratkoj travi.
- Jesmo... moramo!...- odgovori Nadja. - Odande, zdesna, dopro je krik!
Nakon nekoliko minuta bilo su na svega pola vrste od rijeke.
Ponovo začuše lavež, doduše slabiji, ali svakako bliži.
Nadja zastade.
- Tako je! - reče Mihail. - To Zeljov laje!... On je sa svojim gospodarem!
- Nikolaju! - vikne djevojka.
Ali njen zov osta bez odgovora.
Samo nekoliko ptica grabljivica uzletje i izgubi se u nebeskim visinama.
Mihail Strogov oslušne. Nadja gledaše u tu ravnicu koja bijaše obljevena
svjetlošću i koja se svjetlucaše kao zrcalo, ali ne vidje ništa.
Pa ipak se ponovo razlegne nečiji glas, jadovit šapat:
- Mihaile!...
Zatim jedan pas, sav krvav, skoči pred Nadju. To bijaše Zeljov.
Nikolaj nije mogao biti daleko! Samo je on mogao prošaptati Mihailovo ime!
Ali gdje je? Nadja nije više imala snage ni da ga zazove.
Mihail Strogov je puzio po zemlji i pipao oko sebe.
Iznenada Zeljov iznova zalaje i pojuri na ptičurinu koja je letjela iznad same
zemlje. Bio je to lešinar. Kad Zeljov jurne na njega, on se vine u zrak, ali se vrati ikljucne psa! Pas ponovo skoči na lešinara!... Lešinar mu zada strahovit udarac
kljunom i Zeljov se opruži mrtav na zemlju.
U isti mah Nadji se ote užasan vrisak!
- Tamo... tamo! - reče ona.
Iz zemlje je virila nečija glava! Da nije bilo jarkog svjetla koje je nebo bacalo
na stepu, Nadja bi se spotakla o nju.
Nadja pade na koljena pored te glave.
Nikolaja su, po jezivom tatarskom običaju, bili zakopali do vrata u zemlju i
ostavili ga tu u stepi da umre od gladi i žeđi, ili možda od vučjih zubi ili kljunova
ptica grabljivica. Strašne muke za žrtvu koju pritišće zemlja, a ne može je razgrnuti
jer su joj ruke svezane i priljubljene uz tijelo, kao mrtvacu u lijesu! Osuđenik živi u
tom kalupu od ilovače koji ne može razbiti, i ne preostaje mu ništa drugo nego da
priziva smrt koja nikako da dođe!
Tu su Tatari zakopali svoga zarobljenika prije tri dana!... Tri dana je Nikolaj
čekao pomoć koja je kasno stigla!
Lešinari su opazili tu glavu u zemlji i pas je nekoliko sati branio svoga
gospodara od tih krvoločnih ptica!
Mihail Strogov uze nožem kopati zemlju da izvuče iz nje ovoga živog
mrtvaca.
Nikolaj otvori oči.
On prepozna Mihaila i Nadju i prošapće:
- Zbogom, prijatelju! Sretan sam što vas opet vidim! Molite se za mene!...
To su mu bile posljednje riječi.
Mihail Strogov nastavi kopati zemlji koja bijaše čvrsto nabijena i tvrda kao
kamen, i napokon mu pođe za rukom izvući nesretnikovo tijelo. Oslušne ne kuca li
mu još srce!... Ali nije više kucalo.
Tada nakani da ga ukopa, da ne ostane ležati u stepi, i onu rupu u koju je
Nikolaj bio živ zatrpan poče proširivati i povećavati da bi ga mogao položiti u nju!
I vjernog Zeljova htio je zakopati uz gospodara!
U tom se trenutku razlegne velika graja na cesti koja je bila najviše pola vrste
daleko.
Mihail Strogov oslušne.
Po buci je razabrao da odred konjanika ide prema Dinki.
- Nadja! Nadja! - potiho zovne.
Nadja je bila zadubljena u molitvu, ali se na njegov glas uspravi.
- Pogledaj! Pogledaj! - reče joj on.- Tatari! - prošapće ona.
To je zaista bila emirova prethodnica koja je hitala cestom put Irkutska.
- Neće me spriječiti da ga ukopam! - reče Mihail Strogov.
I on nastavi svoj posao.
Uskoro položiše u grob Nikolajevo tijelo s rukama sklopljenim na prsima.
Mihail Strogov i Nadja kleknuše i pomoliše se posljednji put za pokoj duše toga
bezazlenog i dobrog jadnika koji je životom platio svoju odanost njima.
- E, sad ga bar neće izjesti stepski vukovi - reče Mihail Strogov zatrpavajući
grob.
Zatim priprijeti šakom konjanicima koji su prolazili, i reče:
- Hajdemo dalje, Nadja!
Mihail Strogov nije više mogao ići cestom kojom su sad išli Tatari. Morao je
udariti kroz stepu i zaobići Irkutsk. Nije više trebalo misliti kako će prijeći Dinku.
Nadja nije više mogla hodati, ali je mogla gledati umjesto njega. On je uze u
naručje i uputi se na jugozapad.
Pred njim je bilo još više od dvjesto vrsta. Kako ih je prošao? Kako je podnio
tolike napore? Kako se hranio na putu? Kakvom je nadljudskom snagom uspio
prijeći prve ogranke Sajanskog gorja? Ni Nadja ni on ne bi umjeli na to odgovoriti!
Uglavnom, nakon dvanaest dana, 2. listopada, u šest sati poslijepodne, ukazala
se pred Mihailom Strogovom golema vodena površina.
Bilo je to Bajkalsko jezero.X
BAJKALSKO JEZERO I ANGARA
 
Bajkalsko jezero nalazi se na petsto pedeset metara nadmorske visine.
Dugačko je oko devet stotina vrsta, a široko stotinu. Ne zna se koliko je duboko.
Gospođa de Bourboulon kaže da ono, prema pričanju mornara, traži da ga zovu
"gospođa more" i da se odmah razbjesni kad ga tko nazove "gospodin jezero".
Međutim, legenda tvrdi da se u njemu nije nikad ni jedan Rus utopio.
Taj golemi bazen slatke vode u koji se slijeva više od tristo rijeka, uokviren je
veličanstvenim vijencem vulkanskog gorja. Iz njega otječe jedino Angara koja
protječe pored Irkutska i ulijeva se u Jenisej malo više grada Jenisejska. Planine
koje ga okružuju ogranak su Tunguza i pripadaju velikom Altajskom sustavu.
Već je u to doba bilo hladno. Kao što se često događa u tom kraju koji ima
izuzetno podneblje, činilo se da će jesen ubrzo prijeći u ranu zimu. Bili su prvi dani
mjeseca listopada. Sunce je zalazilo već u pet sati poslijepodne, a za dugih noći
temperatura je padala čak do ništice. Prvi snjegovi, koji će se zadržati sve do ljeta,
već su bili obijelili obližnje gorske vrhunce. U sibirskoj zimi, kad se na ovom
zatvorenom moru uhvati led debeo metar-dva, po njemu krstare saonice glasnika i
karavana.
Bilo zato što ga ljudi nedolično nazivaju "gospodin jezero", bilo zbog nekog
posve drugog meteorološkog razloga, na Bajkalu često bjesne bure. Njegovi su
valovi, kratki kao i na svim sredozemnim morima, strah i trepet za splavi, skele i
parobrode koji ljeti krstare po njemu.
Mihail Strogov je izbio na jugozapadni kraj jezera noseći u naručju Nadju,
kojoj se sav život, da tako kažemo, usredotočio u očima. Što su drugo njih dvoje
mogli očekivati u tom divljem kraju nego da umru od iscrpljenosti i oskudice?
Međutim, koliko je još ostalo od onog dugog puta od šest tisuća vrsta pa da carev
glasnik stigne na cilj. Svega šezdeset vrsta uz jezero do mjesta gdje Angara otječe
iz njega, i osamdeset vrsta odatle do Irkutska: ukupno sto četrdeset vrsta, to jest tri
dana puta za zdrava i krepka čovjeka, pa ma išao i pješice.
Je li se Mihail Strogov još mogao smatrati takvim čovjekom?
Zacijelo ga nebo nije htjelo podvrgnuti još i toj kušnji. Zla kob koja se bila
okomila na njega kao da ga je htjela malo poštedjeti. Taj kraj oko Bajkalskog
jezera, taj dio stepe za koji je mislio da je pust i koji i jest inače pust, nije sad bio
pust.Pedesetak je osoba bilo okupljeno na jugozapadnom kraju jezera.
Nadja je opazila tu skupinu ljudi čim je Mihail Strogov izišao iz planinskog
klanca noseći je u naručju.
Djevojka se načas pobojala da to nije neki tatarski odred koji je poslan da
izvidi obale Bajkalskog jezera i kojem više ne bi mogli umaknuti.
Ali se začas umirila.
- Rusi! - uzvikne ona.
Nakon tog posljednjeg napora oči joj se sklopiše, a glava joj klone na prsa
Mihaila Strogova.
Ali oni su ljudi opazili slijepca i djevojku i neki su im od njih pritrčali i odveli
ih do malog žala uz koji je bila privezana splav.
Baš su se spremali otisnuti od obale.
Ti su Rusi bili izbjeglice, iz različitih društvenih staleža, koje je zajednički
probitak bio okupio na ovom mjestu na Bajkalskom jezeru. Bježeći pred tatarskim
izvidnicama, oni su se htjeli skloniti u Irkutsk, a kako nisu mogli putovati kopnom,
jer su osvajači bili zaposjeli obje obale Angare, nadali su se da će se spustiti do
Irkutska niz rijeku koja teče kroz njega.
Kad je čuo što namjeravaju, Mihailu Strogovu zaigra srce od radosti. Ukazala
mu se posljednja prilika da uspije. Ali je smogao snage da se svlada, jer nipošto
nije želio da se sazna tko je on.
Plan izbjeglica bio je veoma jednostavan. Jedna struja teče uz gornju obalu
jezera sve do mjesta gdje se Angara izlijeva iz njega. Tu su struju kanili iskoristiti
da se dohvate rijeke. Odatle bi ih brzi riječni tok nosio sve do Irkutska brzinom od
deset do dvanaest vrsta na sat. Za dan i pol trebali bi stići nadomak gradu.
Na tom mjestu nije bilo nikakva čamca ni splavi. Trebalo je da sami nešto
načine. I napravili su splav, sličnu onima koje obično plove niz sibirske rijeke. Za
građu im je poslužila jelova šuma koja se dizala uz obalu. Stabla su povezali
vrbovim granjem, a na njihovu je površinu moglo lako stati i sto ljudi.
Na tu su splav smjestili Mihaila Strogova i Nadju. Djevojka je došla k sebi.
Dali su joj nešto hrane, a isto tako i njenu suputniku. Zatim je legla na ležaj od lišća
i ubrzo zaspala kao zaklana.
Onima koji su ga ispitivali, Mihail Strogov nije rekao ništa o onome što se
dogodilo u Tomsku. Rekao je da je iz Krasnojarska i da nije uspio pobjeći u Irkutsk
prije nego što je emirova vojska stigla na lijevu obalu Dinke, i dodao da je glavnina
tatarskih snaga po svoj prilici zauzela položaje ispred glavnog grada Sibira.
Nije se, dakle, smjelo ni časa časiti. Uostalom, bivalo je sve hladnije. Obnoć je
temperatura padala i ispod ništice. Na površini jezera pojavile su se već sante leda.Splav je, doduše, mogla lako ploviti po jezeru, ali na Angari neće biti tako ako
sante zakrče rijeku.
Zbog svih tih razloga, dakle, trebalo je da izbjeglice što prije krenu.
U osam sati navečer odvezaše užad i splav, nošena strujom, zaplovi uz obalu.
Nekoliko je snažnih mužika dugačkim motkama upravljalo splavi.
Jedan stari brodar s Bajkalskog jezera preuzeo je zapovjedništvo. Bio je to
čovjek od kojih šezdeset pet godina, sav opaljen od vjetra na jezeru. Bijela, veoma
gusta brada padala mu niz prsa. Nosio je šubaru, a lice mu bilo ozbiljno i strogo.
Široka i dugačka kabanica, pritegnuta u struku, padala mu je do peta. Taj mučaljivi
starac sjedio je otraga i zapovijedao samo kretnjama. Za deset sati nije izgovorio ni
deset riječi. Sve se upravljanje, uostalom, sastojalo u tome da se splav održava u
struji koja je tekla uz obalu i da se ne otisne na pučinu.
Rekli smo da su na splavi bili Rusi iz različitih društvenih staleža. I zaista,
pored mužika iz tih krajeva, ljudi, žena, staraca i djece, bila su tu i dva-tri
hodočasnika koje je najezda zatekla na putu, nekoliko kaluđera i jedan pop.
Hodočasnici su nosili putničke štapove i čuturice obješene o pojasu, i pjevali
psalme plačnim glasovima. Jedan je bio iz Ukrajine, drugi sa Žutog mora, treći iz
Finske. Ovaj potonji, u poodmaklim godinama, nosio je škrabicu zatvorenu
lokotom, koja mu je bila obješena za pojas kao za stup u crkvi. Ništa od onoga što
je sakupio na svom dugom i napornom putu nije bilo za njega, štoviše, nije imao ni
ključa od lokot koji će se otključati tek kad se vrati.
Kaluđeri su bili sa sjevera carevine. Oni su prije tri mjeseca bili krenuli iz
Arhangelska, za koji su neki putnici dobro rekli da je nalik na istočnjačke gradove.
Obišli su Svete Otoke nedaleko od Karelije, manastir Soloveck, i manastire Svete
Trojice, Svetog Antonija i Svete Teodosije u Kijevu, tom starom omiljenom mjestu
Jagelovića, Simeonov manastir u Moskvi, manastir u Kazanju i njegovu
starovjersku crkvu, te su sad išli u Irkutsk. Nosili su odjeću, mantije i kukuljice od
serža.
Pop je pak bio običan seoski svećenik, jedan od šeststo tisuća pučkih paroha
koliko ih ima u ruskoj carevini. Bio je obučen isto onako bijedno kao i mužići, jer
zapravo i nije bio ništa bolji od njih, nije imao nikakva položaja i nikakve vlasti u
crkvi, već je kao i svaki drugi seljak obrađivao svoj komad zemlje, samo što je uz
to krstio, vjenčavao i sahranjivao. Ženu i djecu poslao je bio u sjeverne pokrajine
da bi ih zaštitio od tatarskog divljaštva. On je pak ostao u svojoj parohiji do
posljednjeg časa. Tada je morao pobjeći, a kako put do Irkutska nije bio slobodan,
došao je na Bajkalsko jezero.
Ti različiti duhovnici bili su okupljeni na prednjem dijelu splavi i molili se u
određenim razmacima dižući svoje glasove u tihoj noći, a na kraju svakog stihamolitve izgovarali su "Slava Bogu"!
Za te plovidbe nije se dogodilo ništa osobito. Nadja je i dalje čvrsto spavala, a
Mihail Strogov je bdio uz nju. Njega je san malokad svladavao, a duh mu je bio
vazda budan.
U osvit je splav bila još četrdeset vrsta daleko od mjesta gdje se Angara
izlijeva iz jezera, jer ju je zadržavao prilično jak vjetar koji je puhao iz suprotnog
smjera. Bila je sva prilika da neće stići do Angare prije tri-četiri sata poslije podne.
To nije ništa smetalo, naprotiv, izbjeglice će se tako spustiti niz rijeku noću i mrak
će im pomoći da stignu do Irkutska.
Jedino što je stari brodar u više mahova rekao bilo je da se boji santi. Noć je
bila izvanredno hladna. Vidjeli su prilično mnogo santi koje je vjetar tjerao na
zapad. Njih se nije trebalo bojati, jer su one već bile prošle pored Angare a da nisu
skrenule u nju. Ali valjalo je imati na umu da će one koje dolaze iz istočnog dijela
jezera struja možda odvući u rijeku. Odatle su se mogle izroditi poteškoće,
zadržavanje, pa čak i neka nepremostiva zapreka koja bi mogla zaustaviti splav.
Zato je Mihailu Strogovu bilo mnogo stalo do toga da zna kakvo je stanje na
jezeru i ima li na njemu mnogo santi. Kako se Nadja bila probudila, on ju je često
ispitivao, a ona ga je izvještavala o svemu što se događa na vodi.
Dok su tako sante plovile, na površini jezera zbivale su se neobične pojave. To
su bili veličanstveni mlazovi vrele vode koji su izbijali iz arteških zdenaca što ih je
priroda bila sama izbušila u samu koritu jezera. Ti su se vodoskoci dizali veoma
visoko i raspršivali se u paru, koja se prelijevala na suncu u duginim bojama i koja
se od hladnoće gotovo u isti čas zgušnjavala. Taj bi neobični prizor zacijelo zadivio
svakog turista koji bi u to mirno doba i radi vlastitog zadovoljstva putovao tim
sibirskim morem.
U četiri sata poslijepodne stari sibirski brodar pokaza između visokih
granitnih stijena Angaru. Na desnoj obali ugledaše malo pristanište Liveničnu,
crkvu i nekoliko kuća podignutih na brežini.
Ali bilo je vrlo opasno što su prve sante koje su došle s istoka već plovile niz
Angaru, dakle prema Irkutsku. Ipak, nije ih još bilo toliko da bi mogle zakrčiti
rijeku, niti je bilo toliko hladno da bi je mogle zalediti.
Splav je doplovila do malog pristaništa i pristala u njemu. Stari brodar je bio
odlučio da se tu zadrže sat vremena kako bi popravili ono najnužnije na splavi.
Stabla su se bila razmaknula i prijetila je opasnost da se razdvoje, te ih je valjalo
čvršće povezati kako bi mogli odoljeti Angarinoj matici koja je veoma brza.
Kad je lijepo vrijeme, u pristaništu Livenične ukrcavaju se i iskrcavaju putnici
koji putuju po Bajkalskom jezeru, bilo da idu u Kjahtu, posljednji grad na rusko-
kineskoj granici, bilo da se vraćaju odande. Tu, dakle, često pristaju parobrodi i sviobalni brodići s jezera.
Ali sad je Livenična bila napuštena. Njeni stanovnici nisu mogli ostati izloženi
pljačkama Tatara koji su se bili razmiljeli po obalama Angare. Bili su poslali u
Irkutsk sve brodove i čamce koji inače zimuju u njihovu pristaništu i, pokupivši sve
što su mogli ponijeti sa sobom, sklonili su se na vrijeme u glavni grad Istočnog
Sibira.
Stari brodar nije, dakle, očekivao da će na tom pristaništu ukrcati nove
izbjeglice, ali baš kad je splav pristajala uz obalu, dva putnika iziđoše iz jedne
napuštene kuće i dotrčaše kao bez duše na brežinu.
Nadja je sjedila otraga i rastreseno promatrala.
Umalo što ne vrisne. Uhvati za ruku Mihaila Strogova, koji, na njen dodir,
digne glavu.
- Što ti je, Nadja? - upita je.
- Eno naših starih suputnika, Mihaile!
- Je li onaj Francuz i Englez koje smo sreli u klancu na Uralu?
- Tako je.
Mihail Strogov zadrhta, jer je sad moglo lako izbiti na vidjelo tko je on, a on
to nipošto nije želio.
I zaista, za Alcidea Joliveta i Harryja Blounta on sad više neće biti Nikolaj
Korpanov, nego pravi pravcati Mihail Strogov, carev glasnik. Novinari su ga već
dvaput vidjeli pošto su se bili rastali s njim na postaji u Išimu, prvi put u taboru
kod Zabedjera, kad je knutom rasparao lice Ivanu Ogarjovu, a drugi put u Tomsku,
kad ga je emir osudio na sljepilo. Znali su, dakle, tko je i što je.
Mihail Strogov se brzo odluči i reče Nadji:
- Nadja, čim se taj Francuz i Englez ukrcaju, zamoli ih da dođu do mene!
To su zaista bili Harry Blount i Alcide Jolivet, koje nije slučaj nego sila prilika
nanijela na pristanište Livenične, baš kao i Mihaila Strogova.
Znamo da su oni prisustvovali ulasku Tatara u Tomsk i da su otputovali iz
njega prije izvršenja kazne kojim se završila svečanost. Nisu, dakle, ni slutili da je
njihov stari suputnik živ, i nisu znali da su ga, na emirovu zapovijed, samo
oslijepili.
Pošto su bili nabavili konje, otišli su iz Tomska te iste večeri, s tvrdom
nakanom da ubuduće šalju svoje izvještaje samo iz ruskih tabora u Istočnom Sibiru.
Alcide Jolivet i Harry Blount žurili su se da što prije stignu u Irkutsk. Nadali
su se da će stići prije Feofar-kana, i zacijelo bi i bili stigli da se nije iznenada
pojavila ona treća kolona koja je došla s juga dolinom Jeniseja. I njima su, kao iMihailu Strogovu, presjekli put prije nego što su stigli do Dinke. I zato su morali
skrenuti na Bajkalsko jezero.
Kad su došli u Liveničnu, zatekli su pusto pristanište, a nisu mogli ni s jedne
druge strane ući u Irkutsk koji je tatarska vojska već bila opkolila. I tako su bili tu
već tri dana, u velikoj neprilici, kad je naišla splav.
Izbjeglice im rekoše što namjeravaju. Oni su svakako imali izgleda da noću
neopaženi prođu i da se probiju u Irkutsk. Odlučiše, dakle, okušati sreću.
Alcide Jolivet odmah potraži starog brodara, zapita ga može li se ukrcati sa
svojim suputnikom i ponudi da mu plati koliko god traži.
- Ovdje se ništa ne plaća - ozbiljno mu odgovori stari brodar. - Samo se stavlja
život na kocku.
Novinari se ukrcaše i Nadja vidje kako sjedoše na prednji dio splavi.
Harry Blount je još bio onaj hladni Englez koji jedva da joj je uputio koju riječ
za cijelog putovanja preko Urala.
Alcide Jolivet je bio nekako ozbiljniji nego inače, ali mora se priznati da je ta
njegova ozbiljnost bila opravdana ozbiljnošću prilika u kojima su se nalazili.
Alcide Jolivet je, dakle, sjedio na prednjem dijelu splavi kad osjeti na ramenu
nečiju ruku.
Okrene se i ugleda Nadju, sestru onoga koji više nije bio Nikolaj Korpanov
nego Mihail Strogov, carev glasnik.
Umalo što ne uzvikne od iznenađenja kad opazi kako djevojka prinosi prst
ustima.
- Hodite sa mnom! - reče mu Nadja.
I, držeći se ravnodušno, Alcide Jolivet namigne Harrvju Blountu neka pode za
njim, i obojica se uputiše za djevojkom.
Ali, ako su se novinari iznenadili kad su vidjeli Nadju na splavi, osupnuli su se
kad su ugledali Mihaila Strogova za kojeg nisu mogli vjerovati da je živ.
Mihail Strogov nije se ni maknuo kad su mu prišli.
Alcide Jolivet se okrene djevojci.
- On vas ne vidi, gospodo - reče Nadja. - Tatari su mu ispalili oči! Moj je jadni
brat slijep!
Na licima Alcidea Joliveta i njegova druga ocrta se snažno sažaljenje.
Čas kasnije obojica su sjela pokraj Mihaila Strogova, stisnula mu ruku i čekala
da progovori.
- Gospodo - tiho će Mihail Strogov - vi ne trebate znati tko sam ja, ni zašto
sam došao u Sibir. Tražim od vas da čuvate moju tajnu. Obećavate li mi da ćete ječuvati?
- Dajem vam časnu riječ - prihvati Alcide Jolivet.
- Dajem vam gentlemansku riječ - doda Harry Blount.
- U redu, gospodo.
- Možemo li što učiniti za vas? - zapita Harry Blount. - Hoćete li da vam
pomognemo da izvršite svoj zadatak?
- Ja više volim raditi sam.
- Ali one su vas hulje oslijepile - reče Alcide Jolivet.
- Imam ja Nadju, njene su mi oči dovoljne!
Nakon pola sata splav se otisnula od pristaništa Livenične i zaplovila niz
rijeku. Bilo je pet sati poslijepodne. Spuštala se noć. Činilo se da će biti veoma
mračna, a i veoma hladna, jer je temperatura već bila pala ispod ništice.
Iako su obećali da će čuvati tajnu Mihaila Strogova, Alcide Jolivet i Harry
Blount nisu se odvajali od njega. Potiho su razgovarali i slijepac je upotpunio ono
što je već znao onim što je čuo od njih, pa je mogao stvoriti jasnu sliku trenutačnog
stanja.
Bilo je sigurno da Tatari opsjedaju Irkutsk i da su se spojile sve tri kolone.
Nije, dakle, bilo sumnje da su emir i Ivan Ogarjov nadomak glavnom gradu.
Ali zašto se sad carev glasnik toliko žuri kad više ne može predati carevo
pismo velikom knezu, a ne zna ni što piše u njemu? Alcide Jolivet i Harry Blount
nisu to mogli razumjeti, kao što to nije mogla razumjeti ni Nadja.
Nije, uostalom, uopće bilo riječi o prošlosti, samo je Alcide Jolivet smatrao da
mora reći Mihailu Strogovu:
- Mi smo tako reći dužni da vam se ispričamo što se nismo rukovali s vama
prije nego što smo se rastali na postaji u Išimu.
- Ne, imali ste pravo što ste me smatrali kukavicom.
- Kako bilo da bilo, sjajno ste ošinuli knutom onog bijednika koji će još dugo
nositi taj žig! - nadoda Alcide Jolivet.
- Ne, neće dugo! - kratko odgovori Mihail Strogov.
Pola sata nakon polaska iz Livenične, Alcide Jolivet i njegov drug znali su već
što su sve Mihail Strogov i njegova suputnica premetnuli preko glave. Bezgranično
su se divili njegovoj snazi s kojom se mogla mjeriti jedino djevojčina odanost. I
mislili su o Mihailu Strogovu upravo onako kako je o njemu rekao car u Moskvi:
"To je zbilja čovjek i pol!"
Splav je brzo plovila među santama koje je matica nosila. Na obje obale nizali
su se divni prizori i, uslijed neke optičke varke, činilo se kao da splav stoji namjestu a da ispred nje promiču ti slikoviti krajolici. Čas su to bile visoke granitne
stijene što su se čudno ocrtavale, čas divlje klisure iz kojih su se izlijevali brzi
gorski potoci; kadikad široki proplanci na kojima su se još dimila sela, zatim guste
borove šume iz kojih su izbijali jarki plamenovi. Ali, premda su Tatari svuda
ostavili trag za sobom, nisu se još vidjeli jer su bili uglavnom okupljeni oko
Irkutska.
Dotle su se hodočasnici i dalje glasno molili, a stari brodar otiskivao je sante
koje bi im se suviše približile, i nepokolebljivo mirno upravljao splavi usred
Angarine brze matice.XI
NA RIJECI
 
Kao što se po nekim znacima na nebu moglo i očekivati, u osam sati navečer
gusta tama obavila je cijeli kraj. Kako je bio mlađak, mjesec se nije ni digao iznad
obzora. Sa sredine rijeke nisu se uopće vidjele obale. Stijene su se prilično nisko
stapale s tmastim oblacima koji jedva da su se kretali. Na mahove bi s istoka
popuhnuo povjetarac, ali bi začas zamro u uskoj dolini Angare.
Mrak je mogao samo dobro doći izbjeglicama. I zaista, premda su tatarske
predstraže zacijelo bile raspoređene na obje obale, bilo je mnogo nade da će splav
proći nezapažena. Isto tako nije bilo vjerojatno da su opsadnici zakrčili rijeku više
Irkutska, jer su znali da Rusi ne mogu očekivati nikakvu pomoć s juga. Uskoro će,
uostalom, i sama priroda zakrčiti rijeku, kad hladnoćom spoji sante što se gomilaju
u rijeci.
Sad je na splavi vladao posvemašnji muk. Otkako su zaplovili niz rijeku, nisu
se više čuli glasovi hodočasnika. Oni su se još molili, ali su njihove molitve bile
tek šapat koji nije mogao doprijeti do obale. Izbjeglice su bile polijegale po splavi
tko da su se jedva izdizali iznad površine vode. Stari brodar ležao je sprijeda uz
svoje ljude i samo bešumno otiskivao sante.
Pa i to je bila sreća što su te sante plovile, samo ako poslije ne postanu
nepremostiva zapreka splavi. Jer, da nije bilo toga, splav bi sama plovila rijekom
pa bi je Tatari mogli opaziti, čak i u mrklom mraku, a ovako se ona stapala s tim
pokretnim masama različitih veličina i oblika, a praskanje koje je nastajalo zbog
sudaranja blokova leda zaglušivalo je svaki drugi sumnjivi šum.
Bivalo je sve hladnije i hladnije. Izbjeglice su strašno patile od studeni, jer im
je jedini zaklon bilo neko brezovo granje. Stiskali su se jedno uz drugo ne bi li
lakše podnijeli pad temperature koja će te noći dosegnuti deset stupnjeva ispod
ništice. Ono malo vjetra što je dopiralo do njih preko planina na istoku pokrivenih
snijegom, oštro ih je šibalo.
Mihail Strogov i Nadja ležali su otraga i nisu se nimalo žalili na ove nove
muke. Alcide Jolivet i Harry Blount, koji su bili uz njih, odolijevali su svim silama
ovim prvim napadima sibirske zime. Ni jedni ni drugi nisu više razgovarali, čak ni
potiho. Uostalom, bili su posve zaokupljeni trenutačnim položajem. Svaki čas se
moglo nešto dogoditi, neka nezgoda, pa čak i katastrofa iz koje se ne bi izvukli
čitavi.Za čovjeka koje se uzdao da će ubrzo stići na cilj, Mihail Strogov doimao se
neobično mirno. Uostalom, njega nije nikad, čak ni u najtežim prilikama, izdavala
snaga. Već je nazirao trenutak kad će napokon moći misliti na svoju majku, na
Nadju, na sama sebe! Samo se pribojavao još jedne, posljednje neprilike: da
nagomilane sante leda ne zaustave splav prije nego što stignu do Irkutska. Samo je
na to mislio, i bio je, uostalom, tvrdo naumio da se upusti, ako bude potrebno, u
izvanredno smion pothvat.
Nadji se od onih nekoliko sati odmora povratila tjelesna snaga koju su nedaće
mogle katkad skršiti, premda nikad nisu uzdrmale njenu duševnu snagu. Pomišljala
je na to da će morati biti uz Mihaila Strogova da ga vodi ako on učini neki nov
pokušaj da stigne na cilj. Ali u isto vrijeme dok se približavala Irkutsku, u duhu joj
se sve jasnije ocrtavao lik njena oca. Gledala ga je u opsjednutom gradu, daleko od
svojih milih i dragih, ali ga je gledala kako se bori - o tom nije dvojila - protiv
osvajača svim žarom svoga rodoljublja. Ako ih napokon posluži sreća, za nekoliko
sati bit će u njegovu naručju, ponovit će mu posljednje riječi njene majke i ništa ih
više neće rastaviti. Ako Vasilij Fedor bude još morao ostati u progonstvu, ona će
ostati s njim. Zatim se, prirodnim tokom misli, vraćala onome kome će imati
zahvaliti ako bude ponovo vidjela oca, tom plemenitom suputniku, tom "bratu" koji
će se, kad Tatari budu suzbijeni, vratiti u Moskvu, pa ga možda više nikad neće
vidjeti...
A Alcide Jolivet i Harry Blount mislili su samo jedno, da je položaj
izvanredno dramatičan i da će, ako ga dobro prikažu, izvještaj o njemu biti
neobično zanimljiv. Englez je, dakle, mislio na čitaoce 
Daily Telegrapha
, a Francuz
na čitaoce njegove sestrične Madeleine. A zapravo su obojica bili pomalo uzbuđeni.
"E pa, još bolje!" mislio je Alcide Jolivet. "Treba biti potresen da bi se druge
potreslo! Čak mi se čini da o tome govori jedan čuveni stih, ali vrag me odnio ako
ga znam..."
Svojim veoma izoštrenim pogledom nastojao je prodrijeti kroz mrkli mrak
koji je obavijao rijeku.
Međutim, snažni bljesci parali su kadikad tamu, a obale su poprimale
fantastične oblike. Ovdje je bila šuma u plamenu, ondje je još gorjelo neko selo;
strašne slike i obdan, a kamoli obnoć! Angara je tada bila osvijetljena od jedne
obale do druge. Sante leda bile su kao zrcala u kojima se ogledala vatra pod svim
kutovima i u svim bojama, i koja su se kretala prema hirovima matice. Splav je
neopazice prolazila među tim plovnim tjelesima.
S te strane nije, dakle, još bilo opasnosti.
Ali izbjeglicama je prijetila pogibao druge vrste. Nju nisu mogli predvidjeti, a
pogotovo je nisu mogli spriječiti. Alcide Jolivet ju je slučajno uočio, a evo kako.Ležao je na desnoj strani splavi i zamočio ruku u vodu. Najednom se začudio
dodiru vode. Bila je nekako ljepljiva, kao kakvo mineralno ulje.
Pomirisao je ruku i uvjerio se da se nije prevario. Zaista je sloj tekuće nafte
plivao po površini Angare i tekao s njom!
Je li splav odista plovila po toj veoma lako zapaljivoj materiji? Odakle ta
nafta? Je li to prirodna pojava ili djelo Tatara koji su se htjeli poslužiti njome kao
razornim oružjem? Jesu li htjeli prenijeti požar u sam Irkutsk sredstvima koja nisu
dopuštena u ratu između civiliziranih naroda?
Ta je dva pitanja zadao Alcide Jolivet sam sebi, ali je držao da o tome treba
izvijestiti samo Harryja Blounta. Njih se dvojica složiše da ne govore svojim
suputnicima o ovoj novoj opasnosti, kako ih ne bi zaplašili.
Poznato je da je tlo Središnje Azije natopljeno kao spužva tekućim
ugljikovodicima. U luci Bakuu, na perzijskoj granici, na poluotoku Apšeronu, na
obalama Kaspijskog mora, u Maloj Aziji, u Kini, u Jug-Hijanu, u Burmi, na tisuće
izvora mineralnih ulja izbijaju na površinu zemlje. To je "zemlja nafte", slična onoj
koja sad nosi to ime u Sjevernoj Americi.
Za nekih vjerskih svetkovina, napose u Bakuu, mještani koji obožavaju vatru
bacaju u more tekuću naftu koja pliva na površini, jer je rjeđa od vode. Zatim, kad
padne noć i kad se sloj mineralnog ulja razlije po Kaspijskom moru, zapale ga i
uživaju u jedinstvenom prizoru gorućeg oceana što se valja i udara o obalu.
Ali ono što je u Bakuu samo uživanje, bila bi na Angari velika nesreća. Kad bi
tko namjerno ili nepažnjom zapalio tu naftu, vatra bi se u hipu proširila sve do
Irkutska. Kako bilo da bilo, nije se trebalo bojati nikakve nesmotrenosti ljudi na
splavi, ali se valjalo bojati požara na obalama Angare, jer je bilo dovoljno da jedan
ugarak ili iskra padne u rijeku pa da se sva ta nafta zapali.
Lakše je razumjeti nego prikazati strahovanja Alcidea Joliveta i Harrvja
Blounta. Ne bi li bilo bolje da, pred ovom novom opasnošću, pristanu uz obalu,
iskrcaju se i pričekaju neko vrijeme? Nisu bili načisto.
- U svakom slučaju - reče Alcide Jolivet - kakva god bila opasnost, ja znam
jednog čovjeka koji se ne bi iskrcao!
Ciljao je na Mihaila Strogova.
Splav je, međutim, brzo plovila među santama koje su se sve više i više
zbijale.
Do tada nisu opazili nijedan tatarski odred na obalama Angare, što je značilo
da splav nije još stigla do njihovih predstraža. Međutim, oko deset sati navečer
Harrvju Blountu se učinilo da vidi mnogo crnih prilika kako se kreću po santama.
Te su sjene skakale s jedne sante na drugu i brzo im se primicale."Tatari!" pomisli.
I on se dovuče do starog brodara na prednjem dijelu splavi i upozori ga na to
sumnjivo kretanje.
Stari brodar se zagleda u tamu.
- To su vukovi - reče on. - Više volim i to nego da su Tatari. Ali morat ćemo se
braniti, i to bez glasa!
I zaista, izbjeglice su se morali boriti s tim divljim mesožderima koje su glad i
studen gonile po tom kraju. Vukovi su nanjušili splav i spremali se da je napadnu.
Izbjeglice su se morali upustiti u borbu, ali nisu više smjeli upotrebljavati vatreno
oružje, jer nisu više mogli biti daleko od tatarskih položaja. Žene i djeca skupiše se
nasred splavi, a muškarci, jedni naoružani motkama, drugi noževima, a većina
štapovima, spremiše se da odbiju napadače. Nisu pustili ni glasa, iako se zrak
prolamao od vučjeg zavijanja.
Mihail Strogov nije htio sjediti prekriženih ruku. Ispružio se na onoj strani
splavi koju je napao čopor mesoždera. Izvukao je nož i, kad god bi mu se neki vuk
našao nadohvat ruke, zario bi mu ga u grlo. Ni Harry Blount i Alcide Jolivet nisu
dangubili, već su se zdušno latili posla. Suputnici su im hrabro pomagali. Cijeli se
taj pokolj obavljao u tišini, premda su vukovi izujedali više izbjeglica.
Međutim, činilo se da se borba neće tako skoro svršiti. Neprestano su
nadolazili drugi vukovi, kojih je zacijelo na desnoj obali Angare bila sva sila.
- Pa, ovome nikad kraja! - reče Alcide Jolivet zamahujući svojim krvavim
bodežom.
I zaista, pola sata nakon početka napada stotine vukova trčao je još po santama
prema njima.
Izmorene izbjeglice očito su malaksavale. Borba je tekla nepovoljno po njih. U
tom je času desetak velikih vukova, pomahnitalih od bijesa i gladi, užagrenih očiju
u mraku, skočilo na splav. Alcide Jolivet i njegov drug nasrnuše na te strašne
zvijeri dok je Mihail Strogov puzio prema njima, kad se iznenada sve stubokom
izmijeni.
U tren oka vuci pobjegoše, ne samo sa splavi, nego i sa santi raštrkanih po
rijeci. Sve se te crne prilike raspršiše kud koja. Uskoro je bilo jasno da su odjurili
natrag, na desnu obalu rijeke.
To je bilo zato što vukovi napadaju samo po mraku, a tada je snažno svjetlo
obasjalo rijeku.
Ta je svjetlost potjecala od velikog požara. Cijelo trgovište Poškavsk bilo je u
plamenu. Ovaj put su Tatari bili tu i obavljali svoj posao. Odatle pa sve do iza
Irkutska bili su zaposjeli obje obale. Izbjeglice su, dakle, stigli u opasnu zonu, a bilisu još tridesetak vrsta daleko od glavnog grada.
Bilo je jedanaest i pol u noći. Splav je i dalje klizila u mraku između santi od
kojih nije uopće odudarala, ali je svjetlo pokatkad dopiralo i do nje. I zato su
izbjeglice bili polijegali po splavi i nisu se usuđivali ni maknuti da se ne bi odali.
Požar se u trgovištu širio neobično brzo. Kuće sagrađene od jelovine plamtjele
su kao baklje. Sto pedeset ih je gorjelo u isti mah. Pucketanje vatre miješalo se s
urlikanjem Tatara. Stari brodar se bio odupro od obližnjih santi i uspio otisnuti
splav prema desnoj obali, tako da su sad bili stotinjak metara daleko od goruće
brežine kod Poškavska.
Pa ipak bi palikuće zacijelo opazile izbjeglice, koji su bili na mahove
osvijetljeni, da nisu bili odviše zaokupljeni razaranjem trgovišta. Neće biti teško
shvatiti strahovanja Alcidea Joliveta i Harrvja Blounta koji su neprestano mislili na
zapaljivu tekućinu po kojoj plovi splav.
I zaista, snopovi iskara vrcale su iz kuća koje bijahu nalik na razbuktala
ognjišta. Te su se iskre dizale usred oblaka dima i do dvjesto metara u visinu.
Drveće i stijene na desnoj obali, nasuprot požaru, kao da su i same gorjele. A bilo je
dovoljno da samo jedna iskra padne u rijeku pa da se požar proširi niz nju i izazove
veliku nesreću. To bi bila propast splavi i svih onih koji su bili na njoj.
Ali, srećom, slabašni noćni povjetarac nije puhao na tu stranu, nego je i dalje
pirio s istoka i povijao plamen nalijevo. Izbjeglice će, dakle, možda izbjeći i ovoj
novoj opasnosti.
I zaista su napokon ostavili za sobom trgovište u plamenu. Malo-pomalo je
slabilo svjetlo od požara, stišavalo se pucketanje, pa se i posljednji odsjaj izgubio
iza visokih stijena što su se dizale na oštroj krivaji Angare.
Bilo je negdje oko ponoći. Mrak se ponovo zgusnuo i štitio splav. Tatari su i
dalje bili tu, išli su amo-tamo na obje obale, nisu ih vidjeli ali su ih čuli. Vatre
isturenih straža jarko su gorjele.
Međutim je trebalo sve opreznije rukovati splavi usred santi koje su se
zabijale.
Stari brodar ustade, a mužići se ponovo prihvatiše svojih čaklji. Svi su imali
pune ruke posla i bilo je sve teže upravljati splavi, jer je korito rijeke bivao sve
zakrčenije.
Mihail Strogov se probi naprijed.
Alcide Jolivet pode za njim.
Obadvojica slušahu što govore stari brodar i njegovi ljudi.
- Pazi desno!
- Eno santi s lijeve strane!- Odbij ih! Odbij ih čakljom!
- Još najviše jedan sat, pa nećemo moći dalje!...
- Neka bude Božja volja! - odvrati stari brodar. - Protiv njegove volje ne
možemo ništa.
- Čujete li što kažu - reče Alcide Jolivet.
- Čujem - odgovori Mihail Strogov - ali je Bog s nama!
Međutim, bivalo je sve gore i gore. Ako splav ne bude mogla dalje, ne samo
što izbjeglice neće stići u Irkutsk nego će je morati i napustiti, jer će je led razbiti,
pa će uskoro nestati ispod njih. Tada bi vrbove spone popucale, jelova stabla bi se
rastavila i dospjela pod led, a nesretnicima ne bi preostalo ništa drugo nego da se
sklone na sante. A kad svane dan, Tatari bi ih opazili i pobili bez milosti.
Mihail Strogov vrati se na stražnji dio gdje ga je čekala Nadja. On priđe
djevojci, uhvati je za ruku i postavi joj neizostavno pitanje:
- Nadja, jesi li spremna?
Ona mu odgovori kao uvijek:
- Spremna sam!
Splav je plovila još nekoliko vrsta među santama. Ako se Angara još suzi,
sante će posve zakrčiti rijeku pa više neće moći dalje. Ionako su plovili već mnogo
sporije nego prije. Svaki čas su udarali o sante ili ih zaobilazili. Sad je trebalo
izbjeći sudar, sad se provući kroz prolaz. Veoma su se zabrinjavali zbog tih
zadržavanja.
I zaista, ostalo je još svega nekoliko sati do zore. Ako ne stignu u Irkutsk do
pet sati, izgubit će svaku nadu da će ikad stići.
U jedan i pol, usprkos svim naporima koje su uložili, splav je udarila o debeli
led i potpuno se zaustavila. Sante koje su plovile za njom sustigoše je i pritisnuše
uz zapreku tako da je ostala nepomična kao da se nasukala na greben.
Na tom se mjestu Angara sužavala, korito joj je bilo upola uže nego inače.
Zato su se tu nagomilale sante koje su se malo-pomalo slijepile, pod utjecajem
velikog pritiska i studeni koja je bivala sve veća. Petsto koraka dalje riječno se
korito ponovo širilo i sante su se malo-pomalo odvajale od donjeg kraja tog
ledenog polja i plovile dalje, prema Irkutsku. Da nije, dakle, bilo tog suženja, po
svoj prilici ne bi te zapreke ni bilo i splav bi mogla i dalje ploviti niz rijeku. Ali
protiv ove nesreće nije se moglo ništa i izbjeglice su se morale odreći svake nade
da će stići na cilj.
Da su imali sprave kojima se obično služe kitolovci da probiju prolaze kroz
takva ledena polja, da su mogli prosjeci to polje do mjesta gdje se rijeka širila,
možda bi još imali vremena da stignu. Ali nisu imali ni pile ni trnokopa, ničegačime bi mogli zasjeći tu ledenu koru koja je zbog velike studeni bila tvrda kao
kremen.
Što da rade?
U tom trenutku pripucaše iz pušaka s desne obale Angare. Kiša tanadi zasu
splav. Jesu li Tatari napokon spazili te nesretnike? Bilo je očito da jesu, jer
odjeknuše pucnji i s lijeve obale. Izbjeglice se nađoše između dvije vatre i
postadoše meta tatarskim strijelcima. Ti meci raniše neke od njih, iako su Tatari u
mraku gađali nasumce.
- Hodi, Nadja - šapne Mihail Strogov djevojci na uho.
Bez riječi, "spremna na sve", Nadja uhvati Mihaila Strogova za ruku.
- Moramo prijeći preko ovog leda - reče joj on posve tiho. - Vodi me, ali da
nitko ne primijeti kad odemo sa splavi!
Nadja ga posluša. Mihail Strogov i ona brže-bolje šmugnuše na led, usred
gustog mraka u kojem je tu i tamo sijevnula vatra iz pušaka.
Nadja je puzila ispred Mihaila Strogova. Taneta su pljuštala oko njih kao jaka
tuča i prštala po ledu. Površina je leda bila neravna i izbrazdana oštrim bridovima,
pa su raskrvarili ruke, ali su i dalje išli.
Za deset minuta stigli su do kraja leda. Odatle je rijeka opet bila slobodna.
Neke su se sante polako otkidale od ledenog polja i nastavljale ploviti niz rijeku
prema gradu.
Nadja je shvatila što bi Mihail Strogov htio. Opazila je jednu santu koja se još
držala za led samo tankim jezičcem.
- Hodi - reče Nadja.
I oni legoše na taj komad leda koji se lagano zanjiha i otkine. Santa zaplovi.
Kako se riječno korito tu širilo, put im je bio slobodan. Mihail Strogov i Nadja
slušahu pucnjavu, zapomaganje nevoljnika i dreku Tatara, što dopirahu odozgo...
Zatim se, malo-pomalo, samrtni jauci i poklici divlje radosti izgubiše u daljini.
- Jadni naši drugovi! - prošapće Nadja.
Oko pola sata voda je brzo nosila santu na kojoj su bili Mihail Strogov i Nadja.
Svaki čas se moglo dogoditi da santa pod njima pukne. Zahvaćena maticom, ona je
plovila sredinom rijeke i neće je trebati skretati dok god ne dođe vrijeme da
pristanu uz kej u Irkutsku. Mihail Strogov samo je šutio, stisnutih zuba i napeta
sluha. Nikad još nije bio tako blizu cilju. Slutio je da će stići do njega!...
Oko dva sata dvostruki red svjetala ocrta se na tamnom obzoru na kojem su se
stapale obje obale Angare.
Zdesna su bila svjetla Irkutska, slijeva vatre u tatarskom taboru.Mihail Strogov bio je svega pola vrste daleko od grada.
- Konačno! - šapne.
Ali odjednom Nadja vrisne.
Na taj vrisak Mihail Strogov se uspravi na santi koja se ljuljaše. On pruži ruku
prema gornjem toku Angare. Njegovo lice, obasjano plavičastim odbljescima, bilo
je strašno i, kao da je ponovo progledao, on uzvikne:
- Ah! I sam je Bog protiv nas!XII
IRKUTSK
 
Irkutsk, glavni grad Istočnog Sibira, ima u običnim prilikama trideset tisuća
stanovnika. Na prilično visokoj desnoj obali Angare dižu se crkve, među kojima je
najviša saborna crkva, i kuće razmještene u slikovitu neredu.
Kad se gleda s određene udaljenosti, s glavne sibirske ceste na vrhu planine što
se uzdiže dvadesetak vrsta daleko, grad se doimlje pomalo istočnjački, s onim
svojim kupolama, zvonicima, tankim šiljastim tornjevima nalik na minarete i
trbušastim kubetima nalik na japanske vaze. Ali se taj dojam gubi čim se uđe u
grad. Taj napola bizantski, napola kineski grad djeluje europski svojim popločenim
ulicama s pješačkim hodnicima, kanalima i gorostasnim brezama, svojim kućama
od opeke i drva, od kojih su neke i na više katova, brojnim kolima koja krstare po
njemu, ne samo tarantasima i taljigama, nego i fijakerima i kalešama i, naposljetku,
znatnim dijelom stanovnika koji su veoma dobro upućeni u sve tekovine
civilizacije i kojima najnovija pariška moda nije nipošto nepoznata.
U to je vrijeme Irkutsk bio pun izbjeglica iz sibirskih pokrajina. Pa ipak,
ničega nije nedostajalo, jer je Irkutsk skladište svakojake robe koja se razmjenjuje
između Kine, Središnje Azije i Europe. Zbog toga su se mogli slobodno u njega
povući seljaci iz doline Angare, Mongoli-Halhi, Tunguzi, Burjati, i ostaviti pustoš
između osvajača i grada.
Irkutsk je sjedište general-gubernatora Istočnog Sibira. Njemu su podčinjeni
građanski gubernator, koji upravlja administracijom pokrajine, upravitelj policije,
koji ima pune ruke posla u gradu punom prognanika, i napokon gradonačelnik i
starješina trgovačkog ceha koji je ugledna ličnost zbog svoga golemog bogatstva i
zbog utjecaja na svoje podređene.
Posada Irkutska sastojala se od kozačke pješačke pukovnije, koja je imala oko
dvije tisuće ljudi, i od stalnog odreda žandara koji su nosili kacige i plave odore
opšivene srebrnim trakama.
Osim toga, kao što znamo, u gradu se, zahvaljujući neobičnom stjecaju
okolnosti, nalazio od početka najezde i carev brat.
Trebamo razjasniti kakve su to bile okolnosti.
Veliki knez putovao je po tim dalekim pokrajinama istočne Azije iz važnih
političkih razloga.
Pošto je obišao glavne sibirske gradove putujući više kao vojnik nego kaoknez, bez ikakvih ceremonija, u pratnji časnika i jednog odreda kozaka, stigao je
sve do iza Bajkalskog jezera. Počastio je svojim posjetom i Nikolajevsk, posljednji
ruski grad na Ohotskom moru.
Pošto je došao na kraj golemog ruskog carstva, veliki knez se vraća u Irkutsk,
odakle je namjeravao nastaviti put u Europu, kad do njega dopriješe vijesti o
najezdi koja je bila isto toliko opasna koliko i nenadana. Pohitao je u glavni grad,
ali kad je stigao u njega, veze s Rusijom samo što nisu bile prekinute. Primio je još
nekoliko brzojava iz St. Peterburga i Moskve, čak je uspio i odgovoriti na njih.
Zatim je veza bila prekinuta, znamo već kako.
Irkutsk je bio odsječen od ostalog svijeta.
Velikom knezu nije preostalo ništa drugo nego pripremiti obranu, što je i
uradio odajući odlučnost i hladnokrvnost o kojima je već i u drugim prigodama dao
nepobitne dokaze.
U Irkutsk su redom stizale vijesti o padu Išima, Omska i Tomska. Trebalo je,
dakle, poštopoto obraniti glavni grad Sibira. Nije se moglo računati na skoru
pomoć. Ono malo vojske raštrkane oko Amura i u Jakutskoj guberniji nije moglo
biti dovoljno da zaustavi tatarske kolone. A kako Irkutsk nije mogao izbjeći opsadi,
bilo je najvažnije pripremiti grad da im može odolijevati bar neko vrijeme.
Radovi su oko toga započeli onoga dana kad je Tomsk pao u neprijateljske
ruke. U isto vrijeme kad je dobio tu posljednju vijest, veliki knez je doznao da
buharski emir i kanovi, njegovi saveznici, osobno vode svoju vojsku, ali nije znao
da je doglavnik tih barbarskih poglavica Ivan Ogarjov, ruski časnik kojem je on
osobno oduzeo čin, iako ga nije poznavao.
Najprije je, kao što smo vidjeli, vlast pozvala stanovnike Irkutske pokrajine da
napuste sela i gradove. Oni koji se nisu sklonili u glavni grad morali su se povući
do iza Bajkalskog jezera, dokle se po svoj prilici najezda neće proširiti. Žito i
stočna hrana bili su rekvirirani za potrebe grada, te je taj posljednji bedem ruske
moći na Dalekom istoku bio spreman braniti se neko vrijeme.
Irkutsk je osnovan 1611. godine, a leži na utoku Irkuta u Angaru, na njenoj
desnoj obali. Dva drvena mosta na pilonima mogla su se razmaknuti da propuste
brodove i povezivala su grad s predgrađem na lijevoj obali. S te je strane bilo lako
braniti grad. Predgrađe je bilo napušteno a mostovi porušeni. Angara je na tom
mjestu veoma široka pa se nikako ne može prijeći pod vatrom branitelja grada.
Ali rijeka se može prijeći uzvodno i nizvodno od grada, te je Irkutsku prijetila
opasnost da bude napadnut s istočne strane na kojoj ga nije branio nikakav bedem.
Stoga se, dakle, najprije pristupilo podizanju utvrda. Radilo se dan i noć.
Veliki knez vidio je da je stanovništvo veoma revno na tom poslu, kao što će
poslije biti hrabro u obrani grada. Vojnici, trgovci, prognanici, seljaci, svi suzdušno radili za zajedničko dobro. Osam dana prije nego što su se Tatari pojavili na
Angari, bili su već podignuti opkopi. Između opkopa bijaše iskopan jarak u koji je
bila puštena voda iz Angare. Grad se više nije mogao osvojiti na prepad. Trebalo ga
je opkoliti i opsjedati.
Treća tatarska kolona - ona koja je došla dolinom Jeniseja - pojavila se 24.
rujna nadomak Irkutsku. Odmah je zaposjela napušteno predgrađe, u kojem su čak i
kuće bile porušene da ne bi smetale topništvu velikog kneza, koje, na žalost, nije
bilo dovoljno jako. Tatari su, dakle, tu zauzeli položaje i čekali ostale dvije kolone
kojima su zapovijedali emir i njegovi saveznici.
Sve su se tri kolone spojile 25. rujna u taboru na Angari i cijela je vojska, osim
posada koje su ostale u najvažnijim osvojenim gradovima, bila okupljena pod
zapovjedništvom Feofar-kana.
Kako je Ivan Ogarjov držao da se Angara ne može prijeći pred Irkutskom,
velik je dio jedinica prešao rijeku nekoliko vrsta niže, preko pontonskog mosta koji
je bio podignut u tu svrhu. Veliki knez nije ni pokušao onemogućiti taj prijelaz.
Mogao ga je samo omesti, ali ne i spriječiti, jer uopće nije imao poljskih topova, pa
je imao pravo što je ostao u Irkutsku.
Tatari su, dakle, zauzeli i desnu obalu rijeke; zatim su krenuli prema gradu i
uz put spalili general-gubernatorov ljetnikovac koji se dizao visoko u šumi iznad
Angare, te su potpuno opkolili Irkutsk i zauzeli položaj za opsadu.
Ivan Ogarjov bio je spretan inženjerac i svakako sposoban voditi operacije
prave opsade, ali su mu nedostajala materijalna sredstva da brzo djeluje. Osim toga
se nadao da će iznenaditi Irkutsk, cilj svih svojih napora.
Vidjeli smo da je ispalo drukčije nego što je računao. S jedne strane, tatarska
je vojska malo zakasnila zbog bitke kod Tomska, a s druge strane veliki knez je
pospješio radove oko obrane. Ta su dva razloga bila dovoljna da poremete njegove
planove. Morao je, dakle, poduzeti pravu opsadu.
Ipak je emir, na njegov nagovor, dvaput pokušao osvojiti grad uz cijenu
velikih ljudskih žrtava. Bacio je svoje vojnike na zemljane opkope koji su imale
neke slabe točke, ali su oba ta napada bila izvanredno odlučno odbijena. Veliki
knez i njegovi časnici nisu se štedjeli u tim prilikama. Osobnim su primjerom
povukli za sobom na opkope i civilno stanovništvo. Građani i mužici sjajno su
izvršili svoju dužnost. U drugom napadu Tatari su uspjeli probiti jedna vrata na
opkopu. Borba se već vodila na početku velike Ulice Boljšaje, koja je duga dvije
vrste i koja izbija na Angaru. Ali su se kozaci, žandari i građani žilavo branili tako
da su se Tatari morali povući na svoje položaje.
Ivan Ogarjov tada naumi izdajom postići ono što nije uspio silom. Znamo da
se namjeravao uvući u grad, izići pred velikog kneza, zadobiti njegovo povjerenje iu zgodnom trenutku otvoriti jedna vrata opsadnicima, pa se onda osvetiti carevu
bratu.
Ciganka Sangara, koja ga je dopratila u tabor na Angari, nagovarala ga je da
izvede taj naum.
I zaista je valjalo hitno raditi. Ruske postrojbe iz Jakutske gubernije kretale su
se prema Irkutsku. One su se bile okupile na gornjem toku Lene i silazile njenom
dolinom. Imale su stići najkasnije za šest dana. Trebalo je, dakle, prije toga s
pomoću izdaje zauzeti Irkutsk.
Ivan Ogarjov nije se više dvoumio.
Jedne večeri, 2. listopada, održavalo se ratno vijećanje u velikoj dvorani
general-gubernatorove palače. Tu je boravio veliki knez.
Ta se palača, podignuta na kraju Ulice Boljšaje, dizala na dugačkom komadu
zemljišta iznad rijeke. Kroz prozor na njenu glavnom pročelju vidio se tatarski
tabor i, da su Tatari imali topove većeg dometa, u njoj se više ne bi moglo boraviti.
Veliki knez, general Vorancov, gradonačelnik, starješina trgovačkog ceha i
stanovit broj viših časnika upravo su bili donijeli nekoliko odluka.
- Gospodo - reče veliki knez - vi dobro znate u kakvu smo položaju. Ja se
čvrsto uzdam da ćemo izdržati dok ne stignu jedinice iz Jakutska. Tada ćemo već
lako otjerati te divljačke horde, a ja ću se pobrinuti da skupo plate ovaj upad na
ruski teritorij.
- Vaše Visočanstvo zna da se može pouzdati u sve stanovnike Irkutska -
napomene general Vorancov.
- Znam, generale, i odajem priznanje njihovu rodoljublju - uzvrati veliki knez.
- Oni još nisu, hvala Bogu, doživjeli strahote epidemije ni gladi, a imam razloga
vjerovati da neće ni doživjeti, ali sam se na opkopima morao diviti njihovoj
hrabrosti. Vi ste, gospodine starješino ceha, čuli moje riječi pa vas molim da ih
prenesete pučanstvu.
- U ime grada zahvaljujem Vašem Visočanstvu - reče starješina trgovačkog
ceha. - Smijem li pitati kad se može najkasnije očekivati dolazak vojne pomoći?
- Najkasnije za šest dana, gospodine - odgovori veliki knez. - Jutros se uspio
probiti u grad okretan i odvažan izaslanik koji mi je priopćio da nam pedeset tisuća
Rusa dolazi u pomoć ubrzanim maršem pod zapovjedništvom generala Kiseljeva.
Prije dva dana bili su na obalama Lene, u Kirensku, i sad ih više ni zima ni snijeg
neće moći spriječiti da dođu. Kad pedeset tisuća dobrih vojnika udare na Tatare s
boka, brzo će nas osloboditi.
- Htio bih dodati da smo spremni probiti neprijateljski obruč kad god Vaše
Visočanstvo to zapovjedi - reče starješina trgovačkog ceha.- U redu, gospodine - odgovori veliki knez. - Pričekajmo dok se prve kolone
naše vojske ne pojave na obližnjim visovima, pa ćemo onda smlaviti neprijatelja.
Zatim se okrene generalu Vorancovu i reče:
- Sutra ćemo pregledati radove na desnoj obali. Angara je puna santi i uskoro
će se zalediti, a onda će Tatari možda moći prijeći preko nje.
- Neka mi vaše Visočanstvo dopusti da nešto napomenem - reče starješina
trgovačkog ceha.
- Izvolite, gospodine.
- Doživio sam više puta da je temperatura pala do trideset i četrdeset stupnjeva
ispod ništice, a da je Angara i dalje nosila sante i da se nije potpuno zaledila. To je
zacijelo zato što je tako brza. Ako, dakle, Tatari nemaju drugog načina da prijeđu
rijeku, ja jamčim Vašem Visočanstvu da na taj način neće ući u Irkutsk.
General-gubenator potvrdi riječi starješine trgovačkog ceha.
- To je sretna okolnost - odvrati veliki knez. - Ipak, bit ćemo spremni na sve.
Zatim se okrene upravitelju policije i pripita ga:
- Imate li mi vi što reći, gospodine?
- Moram vam prenijeti jednu molbu - odgovori upravitelj policije.
– Od koga?...
- Od sibirskih prognanika, kojih, kao što Vaše Visočanstvo zna, u gradu ima
pet stotina.
I zaista su politički prognanici, koji bijahu razmješteni po cijeloj pokrajini,
bili od početka najezde okupljeni u Irkutsku. Oni su se pokorili naredbi da dođu u
grad i da napuste trgovišta u kojima su obavljali različite poslove, jedni kao
liječnici, drugi kao profesori, bilo u gimnazijama, bilo u japanskim školama, bilo u
pomorskim školama. Veliki knez se, od sama početka, kao i car, uzdao u njihovo
rodoljublje, naoružao ih i našao u njima hrabre branitelje.
- Što traže prognanici? - zapita veliki knez.
- Oni traže od Vašeg Visočanstva odobrenje da formiraju poseban odred i da
pri prvom proboju budu na čelu naših jedinica.
- Dobro - reče veliki knez ne skrivajući nimalo da je ganut - ti su prognanici
Rusi i oni svakako imaju pravo boriti se za svoju domovinu!
- Ja vjerujem da smijem ustvrditi kako Vaše Visočanstvo neće imati boljih
vojnika od njih - reče general-gubernator.
- Ali treba im zapovjednik - napomene veliki knez. - Tko će to biti?
- Oni traže pristanak Vašeg Visočanstva da to bude jedan od njih koji se već u
više navrata istaknuo - reče upravitelj policije.- Je li Rus?
- Jest, Rus iz baltičkih pokrajina.
- Kako se zove?
- Vasilij Fedor.
Taj je prognanik bio Nadjin otac.
Znamo da je Vasilij Fedor radio kao liječnik u Irkutsku. To je bio naobražen i
blag čovjek, ali isto tako i neobično hrabar i iskren rodoljub. Sve vrijeme koje nije
provodio uz bolesnike, posvećivao je pripremanju obrane. On je bio okupio svoje
drugove iz progonstva radi zajedničke akcije. Prognanici koji su se do tada borili u
redovima stanovnika držali su se tako da su privukli pozornost velikog kneza. U
više juriša platili su krvlju svoj dug svetoj Rusiji, koja je svojoj djeci zaista bila
sveta i obožavana! Vasilij Fedor se bio junački ponio. Višeput je bio pohvaljen, ali
nikad nije tražio milosti ni povlastica, a kad su prognanici u Irkutsku namislili
formirati poseban odred, nije ni znao da namjeravaju njega izabrati za svoga
starješinu.
Kad je upravitelj policije izgovorio njegovo ime, veliki knez je napomenuo da
mu je ono poznato.
- Vasilij Fedor je zbilja sposoban i hrabar čovjek - pripomene general
Vorancov. - Njegov je utjecaj na drugove bio oduvijek velik.
- Koliko je dugo u Irkutsku? - zapita veliki knez.
- Dvije godine.
- A kako se vladao?
- Kao čovjek koji se pokorava posebnim zakonima koje se odnose na njega -
odgovori upravitelj policije.
- Generale - reče veliki knez - molim vas da ga odmah pozovete.
Zapovijed je velikog kneza bila izvršena i nije prošlo ni pola sata kad pred
njega dovedoše Vasilija Fedora.
To je bio čovjek od najviše četrdeset godina, visok, ozbiljna i tužna lica.
Naslućivalo se da mu se cijeli život sastoji u jednoj riječi: borba, da se borio i
mučio. Njegove crte lica podsjećale su mnogo na crte lica njegove kćeri Nadje
Fedor.
Njega je više nego ikoga tatarska najezda pogodila u najnježnije osjećaje i
srušila posljednju nadu ovog oca prognanog osam tisuća vrsta daleko od rodnog
grada. Iz jednog je pisma doznao da mu je žena umrla i, u isti mah, da mu je kći
krenula na put, pošto je dobila odobrenje od vlasti da se pridruži ocu.
Nadja je imala otputovati iz Rige 10. srpnja. Najezda je počela 15. srpnja. Akoje Nadja u to vrijeme prešla granicu, što ju je snašlo medu osvajačima? Lako je
shvatiti kakve su brige morile tog nesretnog oca koji odonda nije imao nikakvih
vijesti o svojoj kćeri. Vasilij Fedor se nakloni pred velikim knezom i čekaše da mu
se veliki knez obrati.
- Vasilije Fedore, tvoji drugovi iz progonstva zatražili su da formiraju jedan
elitni odred reče veliki knez. - Oni valjda znaju da se u takvu odredu treba boriti do
posljednjeg čovjeka?
- Znaju - odgovori Vasilij Fedor.
- Oni hoće da im ti budeš starješina.
- Ja, Visočanstvo?
- Pristaješ li da im staneš na čelo?
- Pristajem, ako to zahtijeva dobro Rusije.
- Zapovjedniče Fedore - reče veliki knez - ti nisi više prognanik.
- Hvala, Visočanstvo, ali mogu li onda zapovijedati onima koji su još
prognanici?
- Nisu ni oni više prognanici!
Carev brat je, dakle, pomilovao sve njegove drugove iz progonstva koji su mu
sad bili ratni drugovi!
Vasilij Fedor ganut stegne ruku koju mu je pružio veliki knez, te iziđe.
Tada se veliki knez obrati svojim časnicima:
- Car neće odbiti da prizna ovo pomilovanje koje sam izrekao u njegovo ime! -
reče smiješeći se. - Treba nam junaka da obranimo glavni grad Sibira, a upravo sam
ih sad našao.
To pomilovanje, koje je veliki knez tako velikodušno podario prognanicima u
Irkutsku, bilo je zaista pravedno i politički mudro djelo.
Uto je pala i noć. Kroz prozore palače vidjele su se vatre kako svijetle u
tatarskom taboru s onu stranu Angare. Rijeka je nosila brojne sante od kojih su se
neke zadržale kod prvih pilona srušenih drvenih mostova. One koje je nosila matica
plovile su neobično brzo. Bilo je očito da se Angara, kao što je napomenuo
starješina trgovačkog ceha, neće lako čitava zalediti. Prema tome, branitelji
Irkutska nisu se morali bojati napada s te strane.
Upravo je bilo izbilo deset sati. Veliki knez je baš htio otpustiti svoje časnike i
povući se u svoje odaje kad se pred palačom rezlegne nekakva graja.
Gotovo u isti čas orvoriše se vrata dvorane i na njima se pojavi pobočnik koji
pristupi velikom knezu i reče:
- Visočanstvo, stigao je carev glasnik! 
XIII
CAREV GLASNIK
 
Svi članovi vijeća pohrliše u isti mah prema odškrinutim vratima. Carev
glasnik stigao je u Irkutsk! Da su ti časnici samo malo razmislili o tome koliko je
to nevjerojatno, svakako bi bili zaključili da je i nemoguće.
Veliki knez žurno priđe pobočniku i reče:
- Neka ude!
Uđe jedan čovjek. Činilo se da je iscrpljen od umora. Imao je na sebi sibirsko
seljačko odijelo, otrcano, čak i poderano, ponegdje i prošupljeno mecima. Na glavi
je nosio rusku šubaru. Lice mu bilo presječeno brazgotinom koja još nije bila
zarasla. Taj je čovjek, očito, bio prevalio dug i tegoban put. Iznošene cipele
svjedočile su o tome da je jedan dio puta prevalio pješice.
- Njegovo Visočanstvo veliki knez? - uzvikne on kad uđe.
Veliki knez mu priđe i upita ga:
- Jesi li ti carev glasnik?
- Jesam, Visočanstvo.
- Odakle dolaziš?
- Iz Moskve.
- Kad si krenuo iz Moskve?
- Petnaesti srpnja.
- Kako se zoveš?
- Mihail Strogov.
To je bio Ivan Ogarjov. Prisvojio je bio ime i zvanje onoga za koga je mislio
da je posve nemoćan. Ni veliki knez ni itko drugi u Irkutsku nije ga poznavao, pa
nije čak morao mijenjati lik. Kad je mogao dokazati da je carev glasnik, nitko nije
mogao posumnjati u njega. Došao je, dakle, potpomognut željeznom voljom, da
izdajom i umorstvom pospješi rasplet drame.
Nakon odgovora Ivana Ogarjova, veliki knez dade znak na koji svi časnici
iziđoše.
Lažni Mihail Strogov i on ostadoše sami u dvorani.
Veliki knez promatraše Ivana Ogarjova neko vrijeme neobično pozorno, a
onda ga pripita:
- Bio si u Moskvi 15. srpnja?- Jesam, Visočanstvo, a u noći između 14. i 15. srpnja bio sam kod Njegova
Veličanstva cara u Novom dvorcu.
- Imaš li pismo od cara?
- Evo ga!
I Ivan Ogarjov pruži velikom knezu carsko pismo koje je bilo toliko
ispresavijano da se jedva vidjelo čitati.
- Je li ovo pismo bilo ovako kad su ti ga dali? - zapita veliki knez.
- Nije, Visočanstvo, ali sam morao razderati omotnicu da bih što bolje sakrio
pismo od emirovih vojnika.
- Bio si, dakle, u tatarskom zarobljeništvu?
- Jesam, Visočanstvo, nekoliko dana - odgovori Ivan Ogarjov. - Zato sam, iako
sam krenuo iz Moskve 15. srpnja, stigao u Irkutsk tek 2. listopada, nakon
sedamdeset i devet dana putovanja.
Veliki knez uze pismo. Razmota ga i prepozna carev rukopis, a iznad njega
onu svetootajstvenu formulu ispisanu njegovom rukom. Nije se, dakle, uopće
moglo posumnjati da to nije carevo pismo, pa ni da onaj koji ga je donio nije carev
glasnik. Premda je njegov divlji izraz u prvi mah izazvao određeno nepovjerenje u
velikog kneza, što veliki knez nije, doduše, ničim pokazao, sad se to nepovjerenje
sasvim izgubilo.
Veliki knez je neko vrijeme šutio. Čitao je pismo polako da što bolje pronikne
u njegov smisao.
Zatim opet uze riječ:
- Mihaile Strogove, ti znaš što piše u ovom pismu?
- Znam, Visočanstvo. Moglo se dogoditi da ga moram uništiti da ne padne u
ruke Tatarima, pa sam u tom slučaju htio prenijeti njegov sadržaj od riječi do riječi
Njegovu Visočanstvu.
- Ti znaš da nam se u ovom pismu nalaže da radije svi izginemo nego da
predamo grad?
- Znam.
- Znaš i to da su u njemu priopćeni pokreti jedinica koje trebaju zaustaviti
najezdu?
- Znam, Visočanstvo, ali ti pokreti nisu uspjeli.
- Što hoćeš time reći?
- Hoću reći da je Feofar-kanova vojska zauzela redom Išim, Omsk i Tomsk, da
spomenem samo najvažnije gradove u oba Sibira.
- A je li bilo borbe? Jesu li se naši kozaci sukobili s Tatarima?- U više mahova, Visočanstvo.
- I naši su bili odbijeni?
- Nisu bili dovoljno jaki.
- Gdje su se vodili ti okršaji?
- U Kolivanju, u Tomsku...
Sve do tada Ivan Ogarjov govorio je samo istinu, ali, da bi pokolebao branioce
Irkutska preuveličavanjem uspjeha emirovih jedinica, nadoda:
- I po treći put ispred Krasnojarska.
- I kako je prošao taj posljednji okršaj? - upita veliki knez jedva cijedeći riječi
kroz stisnute usne.
- To je bilo nešto više nego okršaj, Visočanstvo - odgovori Ivan Ogarjov - to je
bila bitka.
- Bitka?
- Dvadeset tisuća Rusa, iz pograničnih pokrajina i iz Tobolske gubernije,
sukobili su se sa sto pedeset tisuća Tatara i bili potučeni, iako su se hrabro borili.
- Lažeš! - uzvikne veliki knez, koji je uzalud nastojao obuzdati gnjev.
- Govorim istinu, Visočanstvo - odgovori hladnokrvno Ivan Ogarjov. - Bio
sam u Krasnojarsku kad se vodila bitka i ondje su me i zarobili!
Veliki knez se smiri i pokaza znakom Ivanu Ogarjovu da ne sumnja u istinitost
njegovih riječi.
- Kojeg je dana bila ta bitka kod Krasnojarska? - zapita.
- Drugi rujna.
- I sad je sva tatarska vojska okupljena oko Irkutska?
- Jest.
- I koliko misliš da ih ima?
- Četiri stotine tisuća.
Ivan Ogarjovje preuveličao broj tatarskih vojnika, opet u istom cilju.
- I ne mogu se nadati nikakvoj pomoći iz zapadnih pokrajina? - zapita veliki
knez.
- Nikakvoj, Visočanstvo, bar ne do kraja zime.
- E pa, lijepo, čuj sad ovo, Mihaile Strogove! Makar nikad nikakva pomoć ne
stigla ni sa zapada ni s istoka, i makar tih barbara bilo i šest stotina tisuća, ja neću
predati Irkutsk!
Ivan Ogarjov malo zaškilji svojim pakosnim očima. Kao da je izdajica time
htio reći da carev brat ne računa s izdajom.Kad je čuo ove porazne vijesti, veliki knez, koji je bio nagle ćudi, jedva se
suzdržavao da ne plane. Hodao je amo-tamo po dvorani pred Ivanom Ogarjovom,
koji je piljio u njega kao u žrtvu kojoj će se osvetiti. Veliki knez je zastajao kod
prozora, gledao vatre u tatarskom taboru i osluškivao šumove koji su uglavnom
potjecali od sudaranja santi u Angari.
Prošlo je četvrt sata a da ništa nije pitao. Zatim opet uze pismo, ponovo
pročita u njemu jedan dio i pripita:
- Znaš li ti, Mihaile Strogove, da je u ovom pismu riječ i o nekom izdajici
kojeg se trebam čuvati?
- Znam, Visočanstvo.
- On će navodno pokušati ući u Irkutsk prerušen, zadobiti moje povjerenje i
onda, u zgodnom trenutku, predati grad Tatarima?
- Sve to znam, Visočanstvo, znam i to da se Ivan Ogarjov zakleo da će se
osobno osvetiti carevu bratu.
- Zašto?
- Kažu da je veliki knez oduzeo tom časniku čin i time ga osramotio.
- Jest... sjećam se... Ali to je i zaslužio taj bijednik koji je poslije stupio u
službu protiv svoje domovine i poveo barbare na nju!
- Njegovu Veličanstvu caru bilo je osobito stalo do toga da vas obavijesti o
zločinačkim namjerama Ivana Ogarjova prema vašoj ličnosti.
- Jest... Tako piše u pismu...
- I Njegovo Veličanstvo me osobno upozorilo da se na putu kroz Sibir najviše
čuvam toga izdajice.
- Jesi li se sreo s njim?
- Jesam, Veličanstvo, nakon bitke kod Krasnojarska. Da je slutio da nosim
Vašem Visočanstvu pismo u kojem su raskrinkane njegove namjere, ne bi me
poštedio.
- Jest, nastradao bi! - potvrdi veliki knez. - A kako si uspio pobjeći?
- Skočio sam u Irtiš.
- A kako si ušao u Irkutsk?
- Zahvaljujući protunapadu koji je izvršen večeras da bi se odbio jedan tatarski
odred. Umiješao sam se medu branitelje grada i uspio dokazati tko sam, pa su me
odmah izveli pred Vaše Visočanstvo.
- Dobro, Mihaile Strogove - reče veliki knez. - Ti si pokazao hrabrost i revnost
u izvršavanju svog zadatka. Neću te zaboraviti. Imaš li kakvu molbu za mene?
- Nemam nikakve, osim da se borim uz Vaše Visočanstvo - odgovori IvanOgarjov.
- U redu, Mihaile Strogove! Od danas si u mojoj osobnoj službi i stanovat ćeš
ovdje u palači.
- A ako se Ivan Ogarjov predstavi Vašem Visočanstvu pod lažnim imenom,
kao što se čini da ima namjeru?...
- Raskrinkat ćemo ga s tvojom pomoću, jer ga ti poznaješ, a ja ću zapovjediti
da ga šibaju knutom dok ne izdahne. A sad idi!
Ivan Ogarjov vojnički pozdravi velikoga kneza, ne smećući s uma da je
kapetan u odredu carevih glasnika, i iziđe.
Ivan Ogarjov je, dakle, uspješno odigrao svoju neslavnu ulogu. Stekao je
potpuno povjerenje velikoga kneza. Mogao ga je zloupotrebljavati gdje je htio i kad
je htio. Čak će stanovati u samoj palači. Bit će upućen u sve tajne obrane. Bio je,
dakle, gospodar situacije. Nitko ga u Irkutsku nije poznavao, nitko ga nije mogao
raskrinkati. Naumio je, dakle, da se odmah prihvati posla.
I zaista nije smio čekati. Trebalo je da preda grad prije nego što stignu Rusi sa
sjevera i istoka, a to je bilo pitanje od svega nekoliko dana. Kad jednom Tatari
zagospodare Irkutskom, neće biti lako istjerati ih iz njega. Kako bilo da bilo, ako ga
i budu morali poslije napustiti, najprije će ga sravniti sa zemljom, a glava velikog
knez valjat će se pred nogama Feofar-kana.
Budući da je mogao lako sve vidjeti i promatrati i raditi što hoće, Ivan Ogarjov
već je sutradan obišao sve utvrde. Svagdje su ga dočekivali časnici, vojnici i
građani i srdačno mu čestitali. Taj carev glasnik bio je za njih spona koja ih je
ponovo povezala s carevinom. Ivan Ogarjov pričao je o izmišljenim nezgodama na
svom putu pokazujući samopouzdanje koje ga nije ni načas ostavljalo. Zatim je
vješto pričao o ozbiljnosti položaja ne zadržavajući se u početku suviše na tome,
preuveličavajući i uspjehe Tatara, kao i u razgovoru s velikim knezom, i snage
kojima ti barbari tobože raspolažu. Po njemu, očekivana pomoć neće biti dovoljna,
čak ako i stigne, i može se dogoditi da se bitka pod zidinama Irkutska svrši isto
onako kobno kao i bitke kod Kolivanja, Tomska i Krasnojarska.
Ivan Ogarjov nije širio te loše vijesti na sve strane. Prilično ih je oprezno
iznosio pazeći da postepeno prodru u svijest branitelja Irkutska. Činilo se da
nekako nerado odgovara, i samo kad ga salete pitanjima. U svakom slučaju, uvijek
je dodavao da se treba boriti do posljednjeg čovjeka i prije dići grad u zrak nego ga
predati!
Ipak bi bio počinio time veliko zlo, da je mogao. Ali vojnici i stanovnici
Irkutska bili su isuviše veliki rodoljubi da bi se dali pokolebati. Nitko od tih
vojnika i građana, opkoljenih u ovom gradu na kraju Azije, nije ni pomišljao na
predaju. Rusi su beskrajno prezirali te barbare.Bilo kako mu drago, nitko isto tako nije ni slutio da Ivan Ogarjov igra sramnu
ulogu, nitko nije ni sanjao da je tobožnji carev glasnik izdajica.
Bilo je posve prirodno što se Ivan Ogarjov, čim je stigao u Irkutsk, višeput
sastao s jednim od najhrabrijih branitelja grada, Vasilijem Fedorom.
Znamo kakve su brige morile toga nesretnog oca. Ako je njegova kći, Nadja
Fedor, krenula iz Rusije onoga dana kako mu je javila u posljednjem pismu koje je
dobio iz Rige, što li je bilo s njom? Je li još nastojala proći kroz osvojene pokrajine
ili je već odavno zarobljena? Vasilij Fedor je mogao donekle ublažiti svoju bol
jedino kad bi mu se ukazala prilika da se bori protiv Tatara - što je bilo suviše
rijetko za njegov ukus.
Kad je, dakle, Vasilij Fedor doznao da je neočekivano stigao carev glasnik,
obuzeo ga je nekakav predosjećaj da bi mu taj glasnik mogao nešto kazati o
njegovoj kćeri. To je vjerojatnoga tek pusta nada, ali se on uhvatio za nju. Nije li taj
glasnik bio zarobljen, kao možda i njegova kći?
Vasilij Fedor potražio je Ivana Ogarjova, koji je iskoristio ovu priliku da se
malo bolje upozna sa zapovjednikom. Je li taj otpadnik kanio zloupotrijebiti tu
okolnost. Je li sudio sve ljude po sebi? Je li mislio da bi se jedan Rus, pa čak i
politički prognanik, mogao srozati toliko da izda svoju domovinu?
Kako bilo da bilo, Ivan Ogarjov je na prvi korak Nadjina oca uzvratio vješto
hinjenom susretljivošću. Odmah sutradan nakon dolaska tobožnjeg glasnika Vasilij
Fedor se uputio u general-gubernatorovu palaču. Tu je iznio Ivanu Ogarjovu prilike
u kojima je njegova kći trebala krenuti iz europske Rusije, i rekao mu koliko je
zabrinut radi nje.
Ivan Ogarjov nije poznavao Nadju, iako ju je sreo na postaji u Išimu onoga
dana kad se ona bila ondje našla s Mihailom Strogovom. Ali tada nije obratio na
nju pažnju, baš kao ni na onu dvojicu novinara koji su u isto vrijeme bili na toj
poštanskoj postaji.
- A kad je vaša kći trebala napustiti Rusiju? - upitao je Ivan Ogarjov.
- Nekako u isto vrijeme kad i vi - odgovori Vasilij Fedor.
- Ja sam krenuo iz Moskve petnaesti srpnja.
- I Nadja je morala u to vrijeme krenuti iz Moskve. Tako mi je baš i pisala.
- Je li bila u Moskvi petnaesti srpnja? - zapita Ivan Ogarjov.
- Jest, svakako je bila.
- E, onda!... - poče Ivan Ogarjov, ali se predomisli i reče: - A ne, neće biti
tako... Umalo što nisam pobrkao datume... Vrlo je vjerojatno, na žalost, da je vaša
kći prešla granicu i da vam preostaje samo nada da je prekinula put kad je doznala
za tatarsku najezdu!Vasilij Fedor obori glavu! On je poznavao Nadju i dobro je znao da je ništa ne
bi moglo spriječiti da nastavi put.
Ivan Ogarjov je bez ikakva razloga počinio uistinu okrutno djelo. Mogao je
jednom riječju umiriti Vasilija Fedora. Iako je Nadja bila prešla sibirsku granicu u
prilikama koje su nam poznate, Vasilij Fedor je zacijelo mogao, da je povezao dan
kad se njegova kći nalazila u Nižnjem Novgorodu s danom kad je bila objavljena
naredba da se ne smije napustiti taj grad, zaključiti da Nadja ne može biti izvrgnuta
opasnostima najezde i da se još nalazi, i protiv svoje volje, na europskom tlu.
Kao čovjek koga više nisu mogle ganuti tuđe patnje, Ivan Ogarjov poslušao je
svoju ćud i nije rekao tu riječ... iako je mogao.
Vasilij Fedor ode slomljena srca. Nakon ovog razgovora izgubio je i
posljednju nadu.
Tijekom iduća dva dana, 3. i 4. listopada, veliki knez je nekoliko puta zvao
tobožnjeg Mihaila Strogova i tražio od njega da mu ponovi sve što je bio čuo u
carskom kabinetu u Novom dvorcu. Spreman na sva ta pitanja, Ivan Ogarjov je
odgovarao kao iz puške. Namjerno nije tajio da je carska vlada bila veoma
iznenađena najezdom, da je pobuna pripremana u najvećoj tajnost, da su Tatari već
bili zagospodarili linijom duž rijeke Oba kad je vijest stigla u Moskvu, i, napokon,
da u ruskim pokrajinama nije poduzeto ništa da se u Sibir pošalju potrebne
postrojbe da suzbiju osvajače.
Zatim je Ivan Ogarjov, koji se potpuno slobodno kretao, počeo proučavati
Irkutsk, stanje utvrda i njihove slabe točke, da bi se poslije mogao koristiti svojim
zapažanjima ako ga slučajno nešto spriječi da preda grad. Napose je obratio
pozornost na gradska vrata Boljšaje, koja je kanio otvoriti.
Dvaput je navečer obilazio opkope oko tih vrata. Šetao se po njima bez bojazni
da će opsadnici otvoriti vatru na njega, iako njihove predstraže nisu bile ni vrstu
daleko od opkopa. On je dobro znao da neće pucati na njega i, štoviše, da su ga
prepoznali. Opazio je jednu sjenu koja se bila prikrala do sama podnožja bedema.
To je bila Sangara, koja je, stavljajući život na kocku, došla da pokuša stupiti u
vezu s Ivanom Ogarjovom.
Uostalom, Tatari su već dva dana ostavljali opsjednute Ruse na miru, na koji
ovi potonji nisu bili navikli od početka najezde.
Tako je bilo po zapovijedi Ivana Ogarjova. Feofar-kanov doglavnik bio je
odustao od svakog pokušaja da zauzme grad na juriš. Zato su i topovi, otkako je on
došao u Irkutsk, bili posve umuknuli. Možda će zato - tako se on bar nadao -
popustiti budnost branitelja. Kako bilo da bilo, nekoliko je tisuća Tatara bilo
spremno navaliti na nebranjena vrata kad im Ivan Ogarjov dade znak.A to je imalo uskoro biti. Trebalo je svršiti s tim prije nego što ruski odredi
dođu nadomak Irkutsku. Ivan Ogarjov se bio odlučio i te je večeri s opkopa pala
jedna ceduljica u ruke Sangari.
Ivan Ogarjov je naumio predati Irkutsk u noći između 5. i 6. listopada, u dva
sata izjutra.XIV
NO
Ć
 
IZMEÐU 5. I 6. LISTOPADA
 
Plan Ivana Ogarjova bio je veoma dobro smišljen i, ako se ne dogodi nešto
nevjerojatno, morao je uspjeti. Bilo je važno da na vratima Boljšaje, kad ih on
otvori, ne bude branitelja. Stoga je bilo prijeko potrebno da se u tom trenutku
pozornost opsjednutih skrene na neki drugi kraj grada. Odatle je potekao njegov
dogovor s emirom.
Oni su se bili dogovorili da napadnu grad iz predgrađa Irkutska, uzvodno i
nizvodno od njega, s desne obale. Napad na ta dva mjesta vodit će veoma ozbiljno,
a u isto vrijeme će tobože pokušati prijeći Angaru. Vrata Boljšaje bit će vjerojatno
ostavljena nebranjena, pogotovo što su se tatarske predstraže bile povukle s te
strane i činilo se da ih tu i nema.
Osvanuo je peti listopada. Trebalo je da, prije nego što prođu dvadeset i četiri
sata, glavni grad Istočnog Sibira bude u rukama emirovim, a veliki knez u šakama
Ivana Ogarjova.
Toga je dana bilo neuobičajeno živo u taboru na Angari. S prozora palače i iz
kuća na desnoj obali lijepo se vidjelo kako se na drugoj obali nešto veliko sprema.
Brojni tatarski odredi pristizali su svaki čas u tabor i pojačavali emirove jedinice.
To se spremao dogovoreni napad, i to veoma napadno.
Uostalom, Ivan Ogarjov nije nimalo krio od velikog kneza da se treba bojati
napada s te strane. Rekao je da zna kako će Tatari navaliti uzvodno i nizvodno od
grada, te je savjetovao velikom knezu da pojača ta dva mjesta koja su bila
neposredno ugrožena.
Kako su pripreme, koje su bile zapažene, potvrđivale ono što je preporučivao
Ivan Ogarjov, trebalo je o tome hitno povesti računa. Stoga je, pošto je u palači
održano ratno vijećanje, izdana naredba da se obrana usredotoči na desnu obalu
Angare i na dva suprotna kraja grada gdje bedemi dopiru do rijeke.
To je bilo baš ono što je Ivan Ogarjov i želio. On nipošto nije računao da će
vrata Boljšaje ostati bez branitelja, ali je računao da će ih biti malo. Uostalom, Ivan
Ogarjov će pridati diverziji toliku važnost da će veliki knez biti prisiljen
suprotstaviti joj sve snage kojima raspolaže.
Osim toga, nešto izuzetno ozbiljno što je smislio Ivan Ogarjov trebalo mu je
mnogo pomoći da ostvari svoju namjeru. Baš kad Irkutsk i ne bi bio napadnut
daleko od gradskih vrata Boljšaje i s desne obale rijeke, taj bi događaj bio dovoljanda odvuče sve branitelje baš tamo gdje je Ivan Ogarjov želio. Trebalo je da taj
događaj u isto vrijeme izazove i veliku nesreću.
Bila je, dakle, sva prilika da će se gradska vrata otvoriti u određeni sat
tisućama Tatara koji su čekali sakriveni u gustoj šumi, istočno od grada.
Toga dana su posade i stanovnici Irkutska bili neprestano u pripravnosti. Bile
su poduzete sve mjere da se odbije skori napad na mjesta koja su do tada bila
pošteđena. Veliki knez i general Vorancov obišli su straže koje su, na njihovu
zapovijed, bile pojačane. Elitni odred Vasilija Fedora branio je sjeverni dio grada,
ali se trebao odmah uputiti tamo gdje bude najopasnije. Na desnoj obali Angare
bijaše razmješteno ono malo topova kojima su raspolagali. Kako su te mjere bile
poduzete na vrijeme, zahvaljujući umjesnim savjetima Ivana Ogarjova, bilo je nade
da pripremani napad neće uspjeti. U tom će slučaju trenutačno obeshrabreni Tatari
zacijelo tek za nekoliko dana ponovo pokušati osvojiti grad. A postrojbe koje je
veliki knez očekivao mogle su stići svaki čas. Sudbina Irkutska visila je, dakle, o
tankoj niti.
Toga dana sunce je izišlo u šest sati i dvadeset minuta, a zašlo u pet sati i
četrdeset minuta, pošto je bilo prešlo svoju putanju iznad obzora za jedanaest sati.
Sumrak se imao još dva sata boriti protiv mraka. Zatim će se spustiti mrkla tmica,
jer su se na nebu gomilali krupni oblaci, a kako je bila mijena, nije moglo biti
mjesečine.
Ta gusta tama išla je na ruku Ivanu Ogarjovu.
Već je nekoliko dana neobično oštra studen nagoviještala surovu sibirsku
zimu, a te je večeri bilo posebno hladno. Kako su se vojnici koji su stražarili na
desnoj obali Angare morali sakrivati, nisu uopće zapalili vatru, te su trpjeli od
strašne i iznenadne hladnoće. Dva-tri metra ispod njih promicale su rijekom sante
leda. Cijeli taj dan gledali su ih kako u gustim redovima brzo plove niz vodu.
Veliki knez i njegovi časnici to su opazili i smatrali sretnom okolnošću. I zaista,
bilo je očito da se uopće neće moći prijeći preko rijeke ako se njeno korito zakrči
santama. Tatari neće moći ploviti ni splavima ni čamcima. A neće moći prijeći ni
preko tih santa ako se one slijepe zbog hladnoće. Netom zamrznuto ledeno polje
neće biti dovoljno čvrsto da podnese napadačku kolonu.
Ivan Ogarjov morao je žaliti što se to dogodilo, baš zato što se činilo da ide na
ruku braniteljima Irkutska. Ali nije bilo tako! Izdajica je dobro znao da Tatari neće
ni pokušati prijeći preko Angare i da će s te strane samo tobože napasti grad.
Ipak, oko deset sati navečer stanje se na rijeci naglo izmijenilo, na veliko čudo
opsjednutih i na njihovu štetu. Prijelaz, koji je dotad bio nemoguć, odjednom je
postao moguć. Korito se Angare oslobodilo leda. Sante, koje su već nekoliko dana
plovile u velikom broju, izgubiše se niz vodu i jedva da ih je bilo još pet-šest urijeci. Čak nisu više bile onakve kao one koje se stvaraju u običnim prilikama i
zbog uobičajene studeni. To su bili samo komadi leda otkinuti od nekog ledenog
polja, a strane su im bile ravno odsječene i potpuno glatke.
Ruski časnici koji su primijetili tu promjenu na rijeci, izvijestili su o njoj
velikoga kneza. Ta se promjena, uostalom, mogla objasniti time što su se na nekom
uskom dijelu Angare sante možda nagomilale i zakrčile je.
Znamo da je tako i bilo.
Napadači su, dakle, mogli prijeći preko Angare. Stoga su Rusi morali biti
budniji nego ikad.
Do ponoći se nije ništa dogodilo. Na istoku, iza gradskih vrata Boljšaje, bilo je
posve mirno. Nigdje ni jedne vatre u onoj gustoj šumi što se na obzoru stapala s
niskim oblacima na nebu.
U taboru na Angari bilo je prilično živo, o čemu je svjedočilo često pomicanje
svjetala. Na jednu vrstu uzvodno i nizvodno od mjesta gdje se opkop spuštao do
rijeke razlijegao se potmuo žagor, koji je pokazivao da su Tatari na nogama i da
očekuju nekakav znak.
Prođe još jedan sat. Ništa novo.
Sa zvonika na irkutskoj sabornoj crkvi samo što nije izbilo dva sata, a još ni
jedan jedini pokret nije odao neprijateljske namjere opsadnika.
Veliki knez i njegovi časnici pitali su se nisu li obmanuti i namjeravaju li
Tatari zaista zauzeti grad na prepad. Prethodne noći nisu bile ni približno tako
mirne. Predstraže su bile puškarale, granate su fijukale kroz zrak, a ovaj put ništa.
Veliki knez, general Vorancov i njihovi pobočnici čekali su, dakle, spremni da
izdaju zapovijedi prema prilikama.
Znamo da je Ivan Ogarjov stanovao u jednoj sobi u palači. Bila je to prilično
velika odaja u prizemlju čiji su prozori gledali na pobočnu terasu. Trebao je čovjek
prijeći svega nekoliko koraka po toj terasi pa da se nađe nad samom rijekom.
U toj je odaji bio mrak kao u rogu.
Ivan Ogarjov stajao je uz prozor i čekao čas da prijeđe na djelo. On je,
naravno, jedini mogao dati znak. Kad jednom dade znak, i kad većina branitelja
Irkutska zauzme mjesta koja budu neposredno napadnuta, namjeravao je izići iz
palače i obaviti svoj posao. Čekao je, dakle, u mraku kao zvijer koja se sprema
nasrnuti na svoju žrtvu.
Međutim, nekoliko minuta prije dva sata veliki knez je naložio da pozovu
Mihaila Strogova - kako je on jedino zvao Ivana Ogarjova. Jedan pobočnik došao je
do njegove sobe, ali su vrata bila zatvorena. On ga zovne...
Ivan Ogarjov stajao je nepomično u mraku do prozora i nije se odazvao.Izvijestiše, dakle, velikog kneza da carev glasnik nije trenutačno u palači.
Izbiše dva sata. Sad je bio čas da Tatari odvuku braniteljima pažnju tobožnjim
napadom na drugu stranu.
Ivan Ogarjov otvori prozor i ode na sjeverni kat pobočne terase. Ispod njega, u
mraku, hučala je Angara, čiji su se valovi razbijali o pilone.
Ivan Ogarjov izvadi iz džepa stijenj, pripali ga i upali njime malo kučine
posute barutom, te baci kučinu u rijeku...
Po nalogu Ivana Ogarjova, bili su pušteni čitavi potoci mineralnog ulja u
Angaru!
Više Irkutska, na desnoj obali, između trgovišta Poškavska i grada, bio je izvor
nafte. Ivan Ogarjov je bio naumio poslužiti se tim strašnim sredstvom da izazove
požar u Irkutsku. Dokopao se bio, dakle, golemih rezervoara te zapaljive tekućine.
Bilo je dovoljno da se poruši jedan dio zida pa da se tekućina izlije u velikim
količinama.
To su Tatari i učinili te noći, prije nekoliko sati, i zato je splav na kojoj su bili
pravi carev glasnik, Nadja i izbjeglice plovila po mineralnom ulju. Kroz otvore na
rezervoarima, u kojima je bilo na milijune kubnih metara, nafta je potekla kao
bujica i, otječući niz strmo zemljište, razlila se po rijeci i plivala po njoj jer je bila
lakša.
Eto kako je Ivan Ogarjov shvaćao rat! Tatarski saveznik vladao se kao Tatarin,
i to protiv vlastitih sunarodnjaka!
Bacio je kučinu niz Angaru. U hipu se cijela rijeka, uzvodno i nizvodno,
zapalila munjevitom brzinom, kao da je od žeste. Modrikasti plamenovi vili su se
nad rijekom, a iznad njih su se dizale guste čađave pare. Ono nekoliko santa koje su
plovile niz vodu zahvatila je bila upaljena tekućina, pa su se rastopile kao vosak na
peći, a voda se pretvorila u paru i dizala uvis šišteći zaglušno.
U tom času razlegne se pucnjava sjeverno i južno od grada. Bitnice u taboru na
Angari otvoriše paljbu iz svih topova. Nekoliko tisuća Tatara jurne na opkope.
Drvene kuće na obali zapališe se na sve strane. Silna svjetlost rastjera noćnu tamu.
- Konačno! - reče Ivan Ogarjov.
Imao je razloga čestitati sam sebi! Ovo što je smislio da zavara branitelje bilo
je strašno. Branitelji su se našli prikliješteni između tatarskog napada i strahota
požara. Zvona zazvoniše i svi zdravi stanovnici pohitaše na napadnuta mjesta i do
kuća koje je proždirao požar, što je prijetio zahvatiti cijeli grad.
Gradska vrata Boljšaje bila su gotovo pusta. Jedva da je ostalo nekoliko
branitelja. I, štoviše, na izdajičin nagovor, da bi opravdao sebe i da bi taj događaj
mogao objasniti političkom mržnjom, ti su rijetki branitelji bili odabrani iz malogodreda prognanika. Ivan Ogarjov vrati se u svoju sobu jarko obasjanu plamenovima
s Angare, koji su nadvisivali ogradu terase. Zatim htjede izići.
Ali tek što je otvorio vrata, u sobu upade jedna žena, mokra i raščupana.
- Sangaro! - uzvikne Ivan Ogarjov u prvom trenutku iznenađenja, misleći da to
ne može biti nijedna druga žena osim Ciganke.
Ali to nije bila Sangara nego Nadja.
U trenutku kad je djevojka na santi vrisnula, jer je ugledala vatru kako se širi
niz Angaru, Mihail Strogov ju je zgrabio i zaronio da u dubini rijeke potraže spas
od plamena. Znamo da je santa koja ih je nosila bila tada na svega pedesetak metara
od prvog keja više Irkutska.
Mihail Strogov se uspio, roneći s Nadjom, dohvatiti toga keja.
Napokon je stigao na cilj! Bio je u Irkutsku!
- U gubernatorovu palaču! - rekao je Nadji!
Za manje od deset minuta stigoše do ulaza u palaču kojoj su dugački
plamenovi s Angare lizali temeljne zidove, ali je požar nije mogao zahvatiti.
Iza nje su sve kuće bile u plamenu.
Mihail Strogov i Nadja uđoše bez po muke u palaču koja je bila svakome
otvorena. Nitko ih u onoj strci nije ni zapazio, iako su bili mokri kao miševi.
Velika dvorana u prizemlju bila je zakrčena brojnim časnicima koji su dolazili
po zapovijedi, i vojnicima koji su ih htjeli izvršiti. Tu, u tom komešanju
prestravljenih ljudi, Mihail Strogov i djevojka se razdvojiše.
Nadja je trčala sva izbezumljena kroz odaje u prizemlju dozivajući svoga
druga i tražeći da je izvedu pred velikog kneza.
Pred njom se otvoriše vrata jedne sobe preplavljene svjetlošću. Ona uđe u nju i
najednom se obrete pred čovjekom kojeg je vidjela u Išimu i u Tomsku, pred
čovjekom čija je zlikovačka ruka trebala za koji trenutak izdati grad!
- Ivan Ogarjov! - krikne ona.
Bijednik uzdrhta kad začu svoje ima. Ako se sazna tko je, propast će mu svi
planovi. Ostalo mu je samo jedno, da ubije to čeljade, ma tko ono bilo, koje je
izgovorilo njegovo ime.
Ivan Ogarjov nasrne na Nadju, ali se djevojka, s nožem u ruci, nasloni na zid,
spremna na obranu.
- Ivan Ogarjov! - ponovo vikne Nadja znajući dobro da će joj netko dotrčati u
pomoć kad začuje to omraženo ime.
- Uh, hoćeš li umuknuti! - reče izdajica.
- Ivan Ogarjov! -vikne po treći put neustrašiva djevojka glasom kojem jemržnja udeseterostručila snagu.
Opijen bijesom, Ivan Ogarjov trgne bodež iza pasa, nasrnu na Nadju i stjera je
u jedan kut.
I s njom bi bilo svršeno da najednom nije neka neodoljiva snaga digla onog
bijednika i tresnula ga o pod.
- Mihaile! - usklikne Nadja.
Bio je to Mihail Strogov.
On je čuo Nadjino dozivanje. Ravnajući se po njenu glasu, stigao je do sobe
Ivana Ogarjova i ušao na vrata koja su ostala otvorena.
- Ne boj se ništa, Nadja! - reče on i stade između nje i Ivana Ogarjova.
- Ah! - uzvikne djevojka. - Čuvaj se, brate!... Izdajica je naoružan!... On dobro
vidi!...
Ivan Ogarjov se osovio na noge, i misleći da će lako svršiti s tim slijepcem,
nasrne na Mihaila Strogova.
Ali ga slijepac ščepa jednom rukom za mišicu, a drugom odvrati od sebe
njegovo oružje i baci ga po drugi put na pod.
Blijed od bijesa i sramote, Ivan Ogarjov se sjeti da ima mač. Izvuče ga iz
korica i ponovo pode u napad.
I on je prepoznao Mihaila Strogova. Slijepca! On ima zapravo posla samo sa
slijepcem! S njim će lako izići na kraj!
Prestravljena opasnošću koja je prijetila njenu drugu u tako neizjednačenoj
borbi, Nadja otrča do vrata i stade dozivati u pomoć.
- Zatvori vrata, Nadja! - reče Mihail Strogov. - Nemoj nikoga zvati i prepusti
meni da ja ovo sam obavim! Carev glasnik nema se danas što bojati ovoga
bijednika! Neka mi priđe ako se usudi! Ja ga čekam.
Međutim, Ivan Ogarjov, sav napet kao tigar, šutio je kao zaliven. Htio je
prigušiti bat svojih koraka, pa čak i dah, da ga slijepac ne čuje. Htio ga je udariti još
prije nego što on bude znao da mu se primaknuo, htio ga je pouzdano udariti.
Izdajica nije ni pomišljao da se bori, već da umori onoga čije je ime bio prisvojio.
Prestrašena i puna povjerenja u isti mah, Nadja je pomalo zadivljeno
promatrala taj prizor. Činilo se da je mirnoća Mihaila Strogova prešla najednom i
na nju. Mihail Strogov imao je od oružja samo svoj sibirski nož i nije vidio svog
protivnika, koji je uistinu bio naoružan mačem. Ali otkud mu onda ta tako izrazita
nadmoć nad suparnikom? Kako je uvijek, premda se gotovo nije ni micao, bio
okrenut prema vršku njegova mača?
Ivan Ogarjov motrio je, očito zabrinut, svoga čudnog protivnika. Tanadljudska mirnoća snažno ga se doimala. Uzalud je prizivao razum u pomoć i
govorio sam sebi da je u takvoj neravnopravnoj borbi sva prednost na njegovoj
strani! Ledila mu se krv u žilama od slijepčeve nepomičnosti. Tražio je pogledom
mjesto u koje treba udariti žrtvu... Našao ga je!... Pa, tko ga onda priječi da svrši s
njim?
Napokon skoči i uperi mač ravno u prsa Mihailu Strogovu.
Slijepac odbi udarac neprimjetnim zamahom noža. Mihail Strogov nije bio ni
taknut i činilo se da hladnokrvno, čak bez imalo prkosa, čeka idući napad. Hladan
znoj obli čelo Ivana Ogarjova. On ustukne jedan korak, pa iznova nasrne, ali
promaši, kao i prvi put. Jedna obična parada širokim nožem bila je dovoljna da
skrene izdajičin nemoćni mač.
Izbezumljen od bijesa i strave pred ovim živim kipom, izdajica zaustavi svoj
prestravljeni pogled na slijepčevim razrogačenim očima. Te oči koje kao da su
prodirale do sama dna njegove duše, iako nisu ništa vidjele, te su ga oči nekako
užasno opčinjavale.
Odjednom Ivan Ogarjov ispusti krik. Iznenada mu sijevne nešto u glavi.
- On vidi - vikne on - on vidi!...
I, kao zvijer koja bi da se zavuče u svoj brlog, korak po korak, onako užasnut,
on uzmakne do dna odaje.
Tada kip oživje, slijepac pođe ravno na Ivana Ogarjova, stade pred njega i
reče:
- Da, vidim! Vidim brazgotinu od knuta kojom sam te obilježio, izdajico i
kukavico! Vidim mjesto u koje ću te udariti! Čuvaj glavu! Činim ti čast i nudim ti
još dvoboj! Meni je dovoljan moj nož protiv tvog mača!
"On vidi!" reče u sebi Nadja. "Bože milostivi, je li to moguće?"
Ivan Ogarjov je slutio da je propao. Ali, posljednjim naporom volje ponovo
skupi hrabrost i nasrne s mačem u ruci na svoga hladnokrvnog protivnika. Oštrice
se ukrstiše, ali se mač, od udarca nožem u ruci sibirskog lovca, rasprsne u komade i
bijednik, pogođen u srce, pade mrtav na pod.
U tom se času otvoriše vrata koja je netko gurnuo izvana. Na pragu se pojavi
veliki knez u pratnji nekolicine časnika.
Veliki knez priđe i prepozna na podu leš čovjeka za kojeg je mislio da je carev
glasnik.
Tada zapita prijetećim glasom:
- Tko je ubio ovoga čovjeka?
- Ja - odgovori Mihail Strogov.Jedan časnik prisloni mu pištolj na sljepoočnicu, spreman da opali.
- Kako se zoveš? - upita ga veliki knez prije no što će zapovjediti časniku da
mu razmrska glavu.
- Visočanstvo - odgovori Mihail Strogov - radije me pitajte kako se zove
čovjek koji vam leži pred nogama!
- Toga čovjeka ja poznajem! To je sluga moga brata! To je carev glasnik!
- Taj čovjek, Visočanstvo, nije carev glasnik! To je Ivan Ogarjov!
- Ivan Ogarjov! - uzvikne veliki knez.
- Da, Ivan izdajica!
-A tko si onda ti?
- Mihail Strogov!XV
SVRŠETAK
 
Mihail Strogov nije nikad ni bio slijep. Jedna posve ljudska pojava, u isti mah
i duševna i tjelesna, poništila je djelovanje užarene oštrice koju je Feofarov krvnik
pronio ispred njegovih očiju.
Sjećamo se da je Marfa Strogov gledala kako muče njezina sina i da je pružila
ruke prema njemu. Mihail Strogov ju je gledao kao što sin posljednji put gleda
majku. Iako se iz ponosa nastojao suzdržati, suze su mu bile navrle na oči, nakupile
mu su se ispod vjeđa i, isparavajući se s rožnice, spasile mu vid. Sloj pare od tih
suza, što se našao između usijane sablje i njegovih zjenica, bio je dostatan da
osujeti djelovanje vreline. To se isto događa kad ljevač umoči ruku u vodu pa prođe
njome kroz mlaz rastaljena željeza.
Mihail Strogov odmah je shvatio kakvoj bi se opasnosti izložio kad bi bilo
kome povjerio svoju tajnu. Isto je tako naslutio kakvu bi korist mogao iz toga
izvući za ostvarenje svojih zamisli. Svi će misliti da je slijep pa će ga ostaviti na
miru. Trebalo je dakle biti tobože slijep za sve, pa i za Nadju, biti, jednom riječju,
slijep u svakoj prilici i ni jednom kretnjom, ni u jednom trenutku,*ne izazvati
sumnju u vjerodostojnost svoje uloge. Odluka je pala. Morao je staviti čak i život
na kocku da bi svima dokazao da je slijep, a znamo da je tako i učinio.
Samo je njegova majka znala pravu istinu, jer joj je on to šapnuo na uho na
onom trgu u Tomsku kad se bio sagnuo u mraku nad nju i obasuo je poljupcima.
Sad nije teško razumjeti da je Mihail Strogov mogao pročitati, i da je pročitao,
carsko pismo, iz kojeg je razabrao izdajičine gnusne nakane, kad mu ga je Ivan
Ogarjov, okrutno mu se podsmjehujući, prinio očima za koje je mislio da su
ugašene. Odatle je i potekla ona snaga koju je zasvjedočio u drugom dijelu svoga
putovanja. Odatle i ona nesalomljiva volja da stigne u Irkutsk i da živom riječju
izvrši svoju zadaću. On je znao da će izdajica predati grad! Znao je da je život
velikog kneza u opasnosti! Spas careva brata i Sibira bila je, dakle, u njegovim
rukama.
Mihail Strogov ispripovjedio je cijelu tu pripovijest u dvije-tri riječi velikom
knezu i - kako ganuto! - opisao i Nadjin udio u tim događajima.
- Tko je ta djevojka? - zapitao je veliki knez.
- Kći prognanika Vasilija Fedora - odgovori mu Mihail Strogov.
- Kći zapovjednika Fedora nije više kći prognanika - reče veliki knez. - UIrkutsku više nema prognanika!
Slabija u radosti nego u boli, Nadja pade na koljena pred velikim knezom, koji
je jednom rukom pridigne a drugu pruži Mihailu Strogovu.
Sat kasnije Nadja je bila u očevu naručju.
Mihail Strogov, Nadja i Vasilij Fedor bijahu sad svi zajedno, razdragani od
sreće.
Tatari su bili odbijeni na obje strane. Vasilij Fedor je sa svojim malim
odredom smlavio prve napadače koji su se pojavili na gradskim vratima Boljšaje
računajući da će ona biti otvorena. Vasilij Fedor je bio ostao braniti ta vrata, kao da
je imao neki predosjećaj.
U isto vrijeme kad su suzbili Tatare, branitelji su ugasili i požar. Kako je nafta
brzo izgorjela na površini Angare, vatra je zahvatila samo kuće na obali i poštedjela
ostale gradske četvrti.
Feofar-kanove postrojbe povukle su se u svoj tabor prije zore, pošto su bile
ostavile veliki broj mrtvih nadomak opkopu.
Među mrtvima je bila i Ciganka Sangara koja je uzalud tražila Ivana Ogarjova.
Puna dva dana opsadnici nisu više napadali grad. Obeshrabrila ih je smrt Ivana
Ogarjova. Taj je čovjek bio duša najezde i samo je on, svojim odavno spletenim
spletkama, mogao utjecati na kanove i njihove horde i povesti ih na osvajanje
azijske Rusije.
Branitelji Irkutska su, međutim, i dalje bili na oprezu jer je opsada još trajala.
Ali na dan 7. listopada, u samo praskozorje, pukao je top najednom brdu pred
Irkutskom.
To je bila vojska koja je pod zapovjedništvom generala Kiseljeva stigla u
pomoć i tako najavila svoj dolazak velikom knezu.
Tatari nisu više čekali. Nisu se htjeli izvrgnuti opasnosti da zametnu bitku pod
zidinama grada, te su odmah napustili tabor na Angari.
Irkutsk je napokon bio oslobođen.
S prvim ruskim vojnicima ušla su u grad i dva prijatelja Mihaila Strogova. To
su bili nerazdvojni drugovi Blount i Jolivet. Oni su bili prešli na desnu obalu
Angare preko ledenog polja i uspjeli umaknuti s ostalim izbjeglicama prije nego što
je vatra na Angari bila zahvatila splav. To je Alcide Jolivet ovako opisao u svojoj
bilježnici:
"Umalo što nismo prošli kao limun u šalici punča!"
Veoma su se obradovali kad su ugledali Mihaila Strogova i Nadju žive i
zdrave, pogotovo kad su doznali da njihov odvažni suputnik nije slijep. To jeponukalo Harrvja Blounta da zapiše ovo zapažanje:
"Užareno željezo ne mora biti dovoljno da uništi očni živac. Treba to
preispitati!'"
Zatim, pošto su se lijepo smjestili u Irkutsku, oba novinara uzeše sređivati
svoje putne dojmove. Tada su poslali u London i u Pariz dva zanimljiva dopisa o
tatarskoj najezdi, koji se, za divno čudo, samo u nekim sitnicama nisu slagali.
Ratni pohod se, uostalom, loše svršio po emira i njegove saveznike. Ova
najezda, kao i sve druge koje su bile uperene protiv ruskog kolosa, bila je kobna za
njih. Carske postrojbe su im presjekle put i redom preotele sve osvojene gradove.
Zima je, osim toga, bila užasna i desetkovala je Tatare tako da se samo neznatan
dio njihovih hordi vratio u tatarske stepe.
Put od Irkutska do Uralskog gorja bio je, dakle, slobodan. Veliki knez je žurio
da se vrati u Moskvu, ali je odgodio povratak da bi prisustvovao dirljivoj
svečanosti koja bijaše priređena nekoliko dana nakon ulaska ruskih postrojbi.
Mihail Strogov potražio je Nadju i upita je pred ocem:
- Nadjo, sestro moja, kad si otputovala iz Rige u Irkutsk, jesi li, osim majke,
ostavila za sobom još nekoga za kim žališ?
- Nisam, nikoga - odgovori Nadja.
- Nisi, dakle, ostavila ondje svoje srce?
- Nisam, brate.
- Onda, Nadja, vjerujem da je Bog, kad nas je sastavio i dao nam da zajednički
prođemo kroz onakve teške kušnje, htio da ostanemo zauvijek zajedno.
- Oh! - izusti Nadja i pade u naručje Mihailu Strogovu.
Pa se okrene Vasiliju Fedoru i, sva rumena, reče:
- Oče!
- Nadjo, radovat ću se ako vas budem mogao oboje nazivati svojom djecom -
reče Vasilij Fedor.
Vjenčanje se obavilo u irkutskoj sabornoj crkvi. Bilo je veoma skromno ali
lijepo, jer su se bili okupili svi vojnici i građani koji su htjeli iskazati svoju duboku
zahvalnost tim mladim ljudima čija je odisejada već postala legendarna.
Alcide Jolivet i Harry Blount prisustvovali su, naravno, tom vjenčanju koje su
htjeli opisati svojim čitaocima.
- Zar niste i vi dobili volju da se ugledate na njih? - zapita Alcide Jolivet svoga
kolegu.
- Eh! - izusti Harry Blount. - Kad bih imao sestričnu kao vi!...
- Moja sestrična nije više za udaju! - odvrati Alcide Jolivet smijući se.- Još bolje - dometne Harry Blount - jer se već nešto priča o nesuglasicama
između Londona i Pekinga. Zar vi nemate volju da vidite što se ondje događa?
- E, bogamu, pa ja sam vam baš to htio predložiti - usklikne Alcide Jolivet.
I tako su ta dva nerazdvojna druga otputovala u Kinu!
Nekoliko dana nakon vjenčanja Mihail i Nadja Strogov krenuli su s Vasilijem
Fedorom natrag u Europu. Taj put jada kojim su bili prošli bio je sad put sreće.
Putovali su neobično brzo saonicama koje jure kao ekspres po zaleđenim sibirskim
stepama.
Međutim, kad su stigli do Dinke, pred Birsko, zaustavili su se na jedan dan.
Mihail Strogov je našao ono mjesto gdje su bili zakopali jadnog Nikolaja. Tu
su zabili križ, a Nadja se posljednji put pomolila na grobu skromnog i odvažnog
prijatelja kojeg ni ona ni on nikad neće zaboraviti.
U Omsku ih je čekala stara Marfa u kućici Strogovljevih. Strastveno je privila
uza se onu koju je već bila sto puta u sebi nazvala svojoj kćerkom. Hrabra Sibirka
imala je toga dana pravo da prepozna svog sina i da se diči njime.
Pošto su proveli nekoliko dana u Omsku, Mihail i Nadja Strogov vratiše se u
Europu. Vasilij Fedor se nastanio u St. Peterburgu, a njegov zet i kći ostavljali su
ga samo kad su odlazili u pohode svojoj staroj majci.
Mladoga glasnika primio je car, odlikovao ga Križem svetoga Ðorđa i zadržao
u svojoj osobnoj službi.
Mihail Strogov je poslije dotjerao do visoka položaja u carstvu. Ali nije bilo
vrijedno ispričati pripovijest o njegovim uspjesima, nego pripovijest o njegovim
nedaćama. 
KRAJ{1}
 
Vrsta je 1067 metara, dakle nešto više od jednog kilometra. (Autor).
{2}
 
Kara -
 
č
etverokutna formacija kojom se odbijaju napadi konjice.
{3}
 
Neka vrsta lisnata kola
č
a. (Autor.)
{4}
 
Napojnica. (Autor.)
{5}
 
To se odijelo zove daha; veoma je lagano, a opet potpuno štiti
 
č
ovjeka od studeni. (Autor.)
{6}
 
Ruski zlatni novac od pet rubalja. Rubalj je srebrn novac, a ima sto kopjejaka. (Autor.)
{7}
 
Titula buharskih sultana koja odgovara tituli "veli
č
anstvo". (Autor.)
{8}
 
Oko
 
č
etrdeset dva stupnja ispod ništice. (Autor.)