Danijel Defo
Godina
kuqe
to jeste opažanja ili spomeni
najupečatljivijih zbivanja, kako javnih,
tako i pojedinačnih, koja su se odigrala
u Londonu za vreme zaraze 1665.
Napisao ih je građanin koji je sve to
vreme proveo u Londonu.
Do sada neobjavljivano.
Preveo sa engleskog
Radoslav PetkovićNaslov originala
Daniel Defoe
A J
UORNAL
 
OF
 
THE
 P
LAGUE
 Y
EAR
Na koricama
Jan van Ajk, 
Bogosluženje za mrtve
i
Glog, 
Crataegus Oxyacantha
Nekako početkom septembra, godine 1664, ja sam, kao i moji susedi,
saznao u nekom neobaveznom razgovoru kako se kuga ponovo javila u
Holandiji; i da je tamo još tokom 1663. bila vrlo žestoka, naročito u
Amsterdamu i Roterdamu; tamo je, pričalo se, donesena ili iz Italije, kako su
neki govorili, ili sa Levanta, preko robe koju su prevozili svojom turskom
flotom; neki su opet pričali da je kuga stigla sa Kandije; drugi su tvrdili da je
sa Kipra. Nije ni važno odakle je došla; ali svi su se slagali da se u Holandiji
ponovo javila.
Mi u tim danima nismo znali za štampane novine koje raznose glasine i
izveštaje о zbivanjima ulepšavajući ih ljudskom domišljatošću, čemu sam
kasnije bio u prilici da budem svedok. Ali stvari poput ovih stizale su preko
pisama trgovaca i onih koji su se dopisivali sa inostranstvom i odatle se
prenosili jedino sa usana na uvo; i tako se ovakve stvari nisu najednom širile
po čitavoj naciji, kao što je to danas slučaj. Ali čini se da je vlada о svemu
imala tačne izveštaje i održano je nekoliko saveta da bi se iznašao način kako
da se spreči da kuga ne stigne ovamo; ali je sve držano u velikoj tajnosti.
Tako su glasine ponovo zamrle i ljudi su počeli na to da zaboravljaju kao na
nešto što se njih mnogo ne tiče i što se nadaju da nije ni istina; sve do kraja
novembra ili početka decembra 1664. kada su dva čoveka, za koja se pričalo
da su Francuzi, umrla od kuge u Long Ejkru ili pre u gornjem delu Druri
Lejna. Porodica u kojoj su bili nastojala je to prikriti koliko god je bilo
moguće, ali nešto se otkrilo u raspravama sa susedima te su kraljevi ministri
to doznali; i smatrajući se odgovornim da stvar ispitaju, u nameri da se utvrdi
puna istina, odredili dvojicu lekara i jednog hirurga da odu u tu kuću i
sprovedu istragu. Ovi to i učiniše; i pronašavši očigledne dokaze bolesti na
oba tela, javno izrekoše mišljenje da su umrli od kuge. To je bilo dostavljeno
i parohijskom svešteniku; i bilo je odštampano u nedeljnom izveštaju о
smrtnosti na uobičajen način kaoKuga, 2. Zahvaćene parohije, 1.
Ljudi se za ovo silno zainteresovaše i uzbuniše po čitavom gradu, i to tim
više jer poslednje sedmice decembra 1664. u istoj kući umre još jedan čovek
i to od istog oboljenja. A potom smo bili pošteđeni otprilike narednih šest
sedmica, jer niko nije umro sa nekakvim znacima zaraze, pa je rečeno da je
oboljenje nestalo; ali kasnije, sve mi se čini oko 12. februara, još jedan umre
u drugoj kući, ali u istoj parohiji i na isti način.
Ovo je poprilično privuklo pažnju ljudi na ovaj kraj grada a kako su
sedmični izveštaji 
1
 ukazivali da je broj sahrana u parohiji Sv. Egidija bio
mnogo veći od uobičajenog, rodila se sumnja da je kuga među narodom toga
dela grada i da su mnogi od nje umrli iako su se trudili da sve prikriju od
javnosti koliko je god bilo moguće. Ovo je toliko obuzelo pamet ljudima da
se malo ко odlučivao da prođe kroz Druri Lejn ili drugim sumnjivim ulicama,
osim ako ga neki izuzetan posao ne bi na to prisilio.
Porast u izveštajima je izgledao ovako: uobičajeni broj sedmičnih sahrana
u parohijama Svetog Egidija-u-polju i Svetog Andrije, Holborn, bio je u
svakoj od dvanaest do sedamnaest ili devetnaest, kada manje, kada više; ali
kako je kuga počela najpre u parohiji Svetoga Egidija, opaženo je da broj
sahrana stalno raste. Na primer:
Od 27. decembra do 3. januara 
{
Sv Egidije: 16
Sv. Andrija: 17
Od 3. do 10. januara 
{
Sv Egidije: 12
Sv. Andrija: 25
Od 10. do 17. januara 
{
Sv Egidije: 18
Sv. Andrija: 18
Od 17. do 24. januara 
{
Sv Egidije: 23
Sv. Andrija: 16
Od 24. do 31. januara 
{
Sv Egidije: 24Sv. Andrija: 15
Od 31. januara do 7. februara
{
Sv Egidije: 21
Sv. Andrija: 23
Od 7. do 14. februara.
Sv Egidije: 24
Od čega jedan od kuge
Sličan porast primećen je i u parohiji Sv. Brigide, koja se nalazi na jednoj
strani parohije Holborn, i u parohiji Sv. Jakova, Klerkenvel, koja se nalazi na
drugoj strani Holborna; u obe je parohije uobičajeni broj onih koji su
sedmično umirali bio od šest do osam, a u to je vreme počeo rasti, kako se
vidi:
Od 20. do 27. decembra 
{
Sv Brigida: 0
Sv. Jakov: 8
Od 27.decembra do 3. januara
{
Sv Brigida: 6
Sv. Jakov: 9
Od 3. do 10. januara 
{
Sv Brigida: 11
Sv. Jakov: 7
Od 10. do 17. januara 
{
Sv Brigida: 12
Sv. Jakov: 9
Od 17. do 24. januara 
{
Sv Brigida: 9
Sv. Jakov: 15
Od 24. do 31. januara 
{
Sv Brigida: 8
Sv. Jakov: 12
Od 31. januara do 7. februara. 
{
Sv Brigida: 13
Sv. Jakov: 15
Od 7. do 14. februara 
{
Sv Brigida: 12
Sv. Jakov: 6Osim toga, ljudi su sa velikom nelagodom opazili da sedmični izveštaj u
celini pokazuje veliki porast tokom ovih sedmica, mada je to bilo doba
godine kada je smrtnost uobičajeno umerena.
Uobičajeni broj sedmičnih sahrana je bio od oko 240 do otprilike 300.
Ovo poslednje važilo je za izuzetno visoku brojku ali sada smo otkrili da broj
stalno raste, kako ćemo videti:
Sahranjeni
Porast
Od 20. do 27. 12.
291
...
Od 27. 12 do 3. 1.
349
58
Od 3. do 10. 1.
394
45
Od 10. do 17. 1.
415
21
Od 17. do 24. 1.
474
59
Poslednji broj je bio zastrašujući jer je to bio najveći broj sahrana za koje
se znalo u jednoj sedmici od poslednje zaraze iz godine 1656.
Opet, sve ovo se smirilo; vreme je bilo hladno i mraz, koji je počeo u
decembru, potrajao je vrlo žestoko skoro sve do kraja februara praćen oštrim,
mada umerenim vetrovima i brojke su opet pale a grad je postao zdraviji i
svako je počeo na opasnost gledati kao na nešto što je prošlo; jedino što su
sahrane u Sv. Egidiju i dalje bile brojne. Naročito od početka aprila, zbir se
kretao oko dvadeset i pet svake sedmice, dok je u sedmici od 18. do 25. u
Sv. Egidiju sahranjeno njih trideset, od čega dvoje od kuge a osam od
pegavca, što se smatralo istim; a tako je i broj umrlih od pegavca, u celini
rastao, od osam sedmicu ranije do dvanaest u sedmici koja je usledila posle
ove pomenute.
Ovo nas je sve opet uzbunilo i grozne slutnje su se javile među ljudima,
naročito što se vreme sada promenilo i postajalo je toplije a i leto se bližilo.
Pa opet, iduće sedmice učinilo se da ima neke nade; brojke su bile niske, broj
mrtvih je u celosti bio svega 388, nijedan od kuge, ali zato četvoro od
pegavca.
Ali vratilo se naredne sedmice i oboljenje se raširilo u dve ili tri parohije,to jeste, Sv. Andrija, Holborn; Sv. Kliment; i na veliki jad grada, jedan je
umro unutar zidova, u parohiji Sv. Marije Vulčerč, tačnije u Berbajnder
Lejnu, blizu Berze; sve u svemu, devet od kuge i šest od pegavca. Opet je,
nakon istrage, otkriveno da je taj Francuz koji je umro u Berbajnder Lejnu
živeo u Long Ejkru, blizu zaražene kuće, i odatle se odselio u strahu od
boleštine ne znajući da je već zaražen.
Bio je to početak maja, ali je vreme još bilo blago, promenljivo i
dovoljno hladno te su ljudi još gajili neku nadu. Ohrabrivalo ih je što je grad
unutar zidova 
2
 još bio zdrav; u svih devedeset i sedam parohija sahranjeno
je samo četrdeset i četvoro i počeli smo da se nadamo, a naročito ljudi u tom
kraju grada, da stvari neće ići dalje; a naročito iduće sedmice, one od 9. do
16. maja, umrlo je samo troje, od kojih nijedan u samom gradu niti u
sloboštinama; 
3
 a u Sv. Andriji ih je sahranjeno samo petnaest, što je vrlo
nizak broj. Istina, u Sv. Egidiju sahranjeno ih je trideset i dvoje, ali opet, kako
je to bila jedina parohija sa kugom, ljudi su osetili olakšanje. Ukupan zbir
takođe je bio nizak, jer je prethodne sedmice iznosio svega 347, a sedmice
posle ove pomenute svega 343. Nastavili smo da se nadamo još nekoliko
dana, ali je ta nada bila samo zakratko, jer se ljudi više nisu mogli ovako
obmanjivati; pretražili su kuće i otkrili da se kuga u stvari raširila svuda i da
svakoga dana mnogi od nje umiru. I tako su sve mogućnosti zavaravanja
nestale i više nije bilo šta da se krije; štaviše, pokazalo se da se zaraza
proširila preko svih bojazni: da je u parohiji Sv. Egidija zahvatila nekoliko
ulica i da nekoliko porodica leži bolesno, svi zajedno; i razumljivo, sledeći
sedmični zbir pokazao je stvari onakvima kakve jesu. Proglašeno je da ih je
svega četrnaest preminulo od kuge, ali je sve to bio nitkovluk i zbrka jer su
ih u Sv. Egidiju sahranili ukupno četrdeset, od čega ih je sigurno većina umrla
od kuge iako je proglašeno da su umrli od drugih boleština; iako broj svih
pogreba nije pokazao porast veći od trideset i dva, a ukupan zbir je iznosio
samo 385, opet ih je četrnaest bilo od pegavca, kao i četrnaest od kuge; a mi
smo zasigurno smatrali da je te sedmice od kuge umrlo pedesetoro.
Sledeći zbir odnosio se na vreme od 23. do 30. maja, kada je bilo
sedamnaest slučajeva kuge. Ali pogreba u Sv. Egidiju je bilo pedeset i tri -
zastrašujući broj! - a proglasili su da ih je devet od kuge; ali ozbiljna istraga
koju su sprovele mirovne sudije, 
4
 na zahtev gradonačelnika, pokazala je daje u toj parohiji od kuge uistinu umrlo još dvadeset, ali je proglašeno da su
umrli od pegavca i drugih boleština, uz druga prikrivanja.
Ali sve su to bile sitnice prema onome što je odmah potom usledilo; jer je
otoplilo i u prvoj sedmici juna zaraza se proširila na najstrašniji način i
brojke su skočile vrtoglavo; i stavke о groznici, pegavcu i sličnom počele su
da bujaju; jer svi koji su mogli da prikriju svoju boleštinu to su i činili da ih
susedi ne bi izbegavali i odbijali svaku vezu sa njima a takođe i da spreče
vlasti da im zatvore kuće; čime se, mada još nije činjeno, već pretilo, a ljude
je strašno užasavala i sama pomisao na to.
Druge sedmice juna u parohiji Sv. Egidija, gde je besnela najveća zaraza,
bilo je 120 sahrana, od čega je, po zvaničnim izveštajima, svega šezdeset
osam od kuge, a svakoje govorio da ih je od kuge najmanje stotinu, uzimajući
u obzir uobičajeni broj pogreba u ovoj parohiji, kako smo već i videli.
Sve do ove nedelje grad je i dalje bio pošteđen pošto unutar zidova, ni u
jednoj od devedeset sedam parohija, niko nije umro, izuzev onog Francuza
kojeg sam već pomenuo. Ali ih je sada u gradu umrlo četvoro, jedan u Vud
Stritu, jedan u Fenčerč Stritu i dvoje u Krukd Lejnu. I dalje je bio pošteđen
Sautvark, jer još niko nije umro na toj strani reke.
Ja sam živeo u Oldgejtu, na pola puta između tamošnje crkve i Vajtčepel
Barsa na levoj ili severnoj strani ulice; a kako boleština još nije dospela do
tog dela grada, naši su susedi i dalje bili mirni. Ali na drugom kraju grada
uzbuđenje je bilo veliko; i bogatiji sloj ljudi, naročito plemstvo i vlasteličići
iz zapadnog dela grada, nahrupili su iz grada sa svojim porodicama i
poslugom na krajnje neubičajen način; to jeste, ja sam živeo u Broad Stritu;
uistinu, mogla su se videti samo brojna i raznovrsna teretna kola sa dobrima,
ženama, slugama, decom, itd; kočije krcate svetom boljeg soja koje prate
konjanici, a svi u velikoj žurbi; zatim se pojavljuju prazna teretna kola i
rezervni konji sa slugama koji, bilo je očigledno, ili se vraćaju ili su poslati iz
unutrašnjosti da pokupe još ljudi; a još i silan broj ljudi na konjima, neki
sami, neki sa poslugom i, uopšte, svi natovareni prtljagom i spremni za put,
kao što je svako mogao opaziti čim bi ih ugledao.
Bilo je to strašno i tužno gledati, a kako sam taj prizor morao posmatrati
od jutra do noći (jer se uistinu ništa drugo nije dalo ni videti), obuzele su me
teške misli о bedi koja dolazi na grad i о nesrećnim okolnostima u kojima
ćemo se naći.Nekoliko nedelja ljudi su bili u takvoj hitnji da se do gradonačelnikovih
vrata nije moglo dospeti bez izuzetnih teškoća; takva je bila tu navala i gužva
da bi se dobili pasoši i potvrde о zdravlju kao da se putuje u druge zemlje,
jer bez njih nije bilo dozvoljeno napustiti grad drumom niti noćiti u krčmi. Za
sada, kako niko za sve ovo vreme nije umro u gradu, naš gradonačelnik je
potvrde о zdravlju davao bez ikakvih teškoća svakome koje živeo u jednoj
od devedeset i sedam parohija a i oni koji su živeli u sloboštinama dobijali
su ih još neko vreme.
Ova žurba se, pamtim, nastavila još nekoliko nedelja, tokom čitavog maja
i juna, tim veća što su se pronosile glasine da predstoji naredba vlade da se
na drumove postave brklje i pregrade kako bi sprečile ljude da putuju i da
gradovi uz drum neće da trpe da im prolaze stanovnici Londona iz straha da
im ne donesu zarazu, mada nijedna od ovih glasina nije, osim u mašti, bila
nimalo osnovana, makar ne u početku.
Sada sam počeo ozbiljno da se brinem о sebi razmišljajući о sopstvenom
slučaju i šta mi je sa sobom činiti; znači, da li ću odlučiti da ostanem u
Londonu ili da zatvorim svoju kuću i pobegnem, kako su to već učinili mnogi
moji susedi. О ovome pitanju ću izneti sve potanko jer ipak mislim da bi
moglo biti od značaja za one što dolaze posle mene ako se nađu izloženi istoj
nevolji i pred istim izborom; i zato bih voleo da im ovaj izveštaj može
poslužiti da se upravljaju pre po istorijatu mojih postupka nego po onome što
je bilo sa mnom.
Preda mnom su bile dve važne stvari: jedna je bila briga о mom poslu i
radnji, koji su bili znatni, a koji su bili sve ono što sam na svetu posedovao; a
druga je bila da sačuvam svoj život u tako kobnoj nesreći koju sam jasno
video kako se nadvila nad ceo grad, a koju su, ma koliko da je bila velika,
možda moji strahovi kao i strahovi drugih ljudi činili i većom nego što je
morala biti.
Prvi razlog bio je od velikog značaja za mene; bavio sam se sedlarskim
zanatom i moji poslovi uglavnom se nisu obavljali preko radnje i slučajne
prodaje, već sam ih vodio sa trgovcima koji su poslovali sa engleskim
kolonijama u Americi, te je moje blagostanje dobrim delom ležalo u rukama
takvih. Istina, ja sam bio samac, ali sam imao porodicu 
5
 slugu koje sam
držao zbog posla; imao sam kuću, radnju i magacin pun robe; i ukratko,ostaviti njima sve ono što se u ovakvom slučaju mora ostaviti (hoću reći, bez
ikakvog nadzornika ili osobe kojoj se mogu poveriti) značilo je izložiti se
opasnosti da izgubim ne samo svoje poslove već i svoju robu i zapravo sve
što sam imao na ovom svetu.
U to vreme se moj stariji brat, koji se neku godinu ranije vratio iz
Portugalije, našao u Londonu; i posavetovah se sa njim, a njegov odgovor je
stao u tri reči, onakav isti kakav je dat u jednom drukčijem slučaju, to jeste:
„Gospodaru, sebe spašavaj.” Rečju, on je bio za to da se sklonim u
unutrašnjost, kako je odlučio i sam da uradi sa svojom porodicom; slušajući
ono što mi je rekao moralo se svakome učiniti da je najbolja priprema za
kugu bekstvo od nje. A potpuno me je zbunio odgovorivši na moje argumente
о gubitku posla, dobra ili potraživanja. Rekao mi je ono isto što sam ja
koristio ubeđujući se da ostanem, to jeste da ću Bogu poveriti svoju
sigurnost i zdravlje sprečavajući tako da izgubim svoj posao i dobra; „јеr”,
rekao je on, „nije li razumnije osloniti se na Boga kada je u pitanju prilika ili
opasnost da izgubiš svoj posao nego ostati u tako velikoj pogibelji i poveriti
Mu svoj život?"
Nisam mogao tvrditi ni da sam u bilo kakvoj stisci što se tiče mesta kuda
bih otišao jer sam imao nekoliko prijatelja i rodbinu u Nortamptonširudu
odakle potiče i moja porodica; i zapravo, moja jedina setra, u Linkolnširu,
bila je vrlo voljna da me primi i ugosti.
Moj brat, koji je već poslao svoju ženu i dvoje dece u Bedfordšir i
odlučio da ih sledi, ozbiljno je navaljivao na mene da pođem; i jednom sam
odlučio da mu uslišim želje, ali u tom času se nije mogao nabaviti nikakav
konj; jer, mada je istina da nisu svi ljudi napustili grad London, usuđujem se
reći da su ga, na izvestan način, napustili svi konji; jer teško da je sedmicama
bilo ikakvog konja da ga kupite ili iznajmite. Jednom sam odlučio da putujem
peške sa jednim slugom i da, kako su mnogi činili, ne odsedam u krčmi već
da ponesemo vojnički šator i da logorujemo u polju pošto je bilo toplo vreme
i nije bilo opasnosti od prehlade. Rekoh, kako su to mnogi činili jer neki su to
zaista činili, naročito oni koji su služili vojsku u ratovima koji su nedavno
prošli; a osećam i potrebu da kažem, govoreći о ovom drugom slučaju, da je
većina ljudi koji su putovali tako postupala, kuga se ne bi prenela u tako
mnogo gradova i kuća u unutrašnjosti kao što je to bio slučaj, na veliku
nesreću i istinsku propast mnoštva ljudi.Ali tada me je moj sluga, kojeg sam nameravao da vodim sa sobom,
prevario; i uplašen rastom boleštine a ne znajući kuda bih ja išao, učinio je
po svome i ostavio me, te sam ovoga puta bio sprečen; i ovako ili onako
stalno sam nalazio da je pokušaj da odem bio osujećen ovim ili onim
slučajem, te bih se uvek razočaravao iznova i bivao osujećen; što u priču
unosi nešto što bi se moglo činiti neopotrebnom digresijom, to jeste da su sva
ova osujećenja poticala od Neba.
Pominjem ovu priču, takođe, kao najbolji način koji mogu preporučiti
svakoj osobi u sličnom slučaju, naročito ako je to onaj čiju savest čini
njegova dužnost i spremanje da prihvata uputstva šta da čini, hoću reći, da
obraća pažnju na posebne znakove Proviđenja koji se javljaju u to vreme i da
pažljivo osmotri u kakvom su oni međusobnom odnosu i u kakvom su
odnosu prema pitanju koje ga muči; i tada, mislim, on ih sa sigurnošću može
uzeti kao znamenja Neba о tome staje njegova nesumnjiva dužnost da čini u
takvom slučaju; mislim da li da ode ili da ostane u mestu u kojem živi kada
ga napadne pogubna boleština.
Tako mi je jednog jutra vrlo živo došlo u um, dok sam mozgao о ovoj
stvari, da, pošto se već nama ništa ne dešava bez naloga ili odobrenja
Božanske moći, tako i sva ova osujećenja moraju u sebi imati nešto
neuobičajeno; i da ja treba da zaključim da mi sve to sasvim jasno nalaže ili
mi znamenuje da je volja Neba da ne idem. I smesta mi je došlo u misli da,
ako je zaista Božija nakana da ja ostanem. On će biti u stanju da me istinski
zaštiti usred sve smrti i opasnosti koje bi me okruživale; a ako pokušam da
sam sebe zaštitim bežeći od mesta gde stanujem i da postupam suprotno
ovim znamenjima za koja verujem da su Božanska, to bi bila neka vrsta
bekstva od Boga i On bi mogao sprovesti svoju pravdu tako što bi me stigao
tada i tamo gde bi On smatrao odgovarajućim.
Ove su misli ponovo preokrenule moju odlučnost i kada sam opet
zapodenuo razgovor sa bratom, rekao sam mu da ja nameravam da ostanem i
sretnem svoj usud tamo gde me je Bog stavio i da izgleda da mi je to ona
dodeljena dužnost, na osnovu svega što sam rekao.
Moj brat, mada sam vrlo pobožan čovek, nasmejao se na sve ono što sam
ja tvrdio da su znamenja Neba i ispričao mi nekoliko priča о takvim
budalastim ljudima, kako ih je nazvao, poput mene; da ja zaista treba da se
podredim kao delu Neba ako sam na bilo koji način onesposobljenboleštinama ili bolestima i zato ne budem u mogućnosti da idem, da tada
treba da se potpuno predam Njemu koji, kao moj Tvorac, ima nesumnjivo
pravo raspolaganja mnome i da tada neće biti nikakvih teškoća u određivanju
šta poziv Njegovog Proviđenja jeste a šta nije; ali da ja uzimam kao nebesko
znamenje to što ne mogu da unajmim konja ili to što moj sadrug određen da
me prati pobegne jeste smešno, jer u tom času ja još imam svoje zdravlje i
noge i druge sluge i mogu dan ili dva putovati peške, a budući da imam
valjanu potvrdu da sam u dobrom zdravlju, konja mogu unajmiti usput na
drumu, kada mi bude odgovaralo.
Tada je nastavio da mi priča о nesrećnim posledicama koje proizilaze iz
uverenja Turaka i muhamedanaca 
6
 iz Azije i sa drugih mesta na kojima je
bivao (jer se moj brat, budući da je bio trgovac, nekoliko godina ranije, kako
sam već napomenuo, vratio iz inostranstva, stigavši, na kraju, iz Lisabona) i
kako oni, postupajući po svom uverenju о predestinaciji, po kojem je kraj
svakoga čoveka predodređen i unapred neizmenljivo narečen, odlaze bez
brige na zaražena mesta i saobraćaju sa zaraženim osobama, zbog čega ih
umire po deset i petnaest hiljada nedeljno, dok hrišćanski trgovci, povlačeći
se u stranu, najčešće izbegnu zarazi.
Ovakvim dokazima moj je brat opet izmenio moje odluke i ja sam opet
počeo da se odlučujem za odlazak i sledstveno tome sve pripremio; jer,
ukratko, zaraza je bujala svuda oko mene i brojke su narasle na skoro sedam
stotina mrtvih sedmično i moj brat je kazao da se ne usuđuje da još imalo
ostane. Saopštio sam mu svoju želju da mi ostavi vreme za razmišljanje do
sledećeg dana i da ću tada odlučiti; a kako sam već učinio sve što sam
mogao u pogledu svoga posla i о tome kome ću ga poveriti, preostalo mi je
samo da se odlučim.
Te večeri sam došao kući smućenog duha, neodlučan i ne znajući šta mi
je činiti. Čitavo veče ozbiljno sam promišljao о tome i bio sam sam; jer ljudi
su već, svi zajedno, stekli naviku da ne napuštaju svoje domove posle
sumraka; razlozi о kojima ću imati priliku da usput više kažem.
U samoći te večeri trudio sam se da odlučim, prvo, šta mi je dužnost
činiti, i razmotrio sam dokaze kojima me je moj brat uveravao da idem u
unutrašnjost, suprostavivši im snažne utiske koje sam imao na umu za
ostajanje; vidljivi poziv koji mi se činilo da imam u vezi sa svojim zvanjem, idužna briga koju sam imao za očuvanje svojih dobara koja su bila, kako sam
možda rekao, sve moje; takođe i znamenja koja mi se činilo da imam od
Neba, koja su mi značila neku vrstu uputstva za odluku; i tada mi se ukazalo
da, ako već imam nešto što bih mogao nazvati uputstvom da ostanem, tada
treba da pretpostavim da to sadrži i obećanje da ću biti pošteđen ako
poslušam.
Ovo mi se učinilo jasnim i moj umje sve više bio ohrabren da ostanem
zauvek, podstican tihom zadovoljštinom da ću biti sačuvan. I kao dodatak
počeo sam da listam Bibliju koja je ležala ispred mene i dok su se moje misli
više nego ozbiljno bavile tim pitanjem, ja sam uzviknuo: „Ја sada ne znam što
mi je činiti; Gospode, povedi me!” i slično; i u tom času sam prestao da je
listam na 91. psalmu i bacivši pogled na drugi stih, pročitao sam ga sve do
sedmog i potom sam uključio i deseti, kako sledi:
„Govori Gospodu: ti si utočište moje i branič moj, Bog moj, u
kojeg se uzdam. On će te izbaviti iz zamke ptičareve, i od ljutog
pomora; perjem svojim oseniće te, pod krilima njegovijem
zaklonićeš se; istina je njegov štit i ograda. Nećeš se bojati strahote
noćne, strijele koja leti danju, pomora koji ide po mraku, bolesti,
koja u podne mori. Pašće pored tebe tisuća i deset tisuća s desne
strane tebi, a tebe se neće dotaći. Samo ćeš gledati očima svojima i
viđećeš platu bezbožnicima. Jer si ti, Gospode, pouzdanje moje.
Višnjega si izabrao sebi za utočište. Neće te zlo zadesiti, i udarac
neće dosegnuti do kolibe tvoje.” 
7
Jedva da je potrebno da kažem čitaocu da sam toga časa odlučio da
ostanem u gradu poverivši sebe potpuno dobroti i zaštiti Svemogućeg, ne
traživši više nijedan drugi zaklon; i da je, pošto je moje vreme bilo u
Njegovim rukama, On bio u stanju da me sačuva u vreme zaraze kao i u
vreme zdravlja; a ako nije smatrao potrebnim da me poštedi, opet sam bio u
Njegovim rukama i sasvim je prikladno što bi On sa mnom učinio ono što bi
Njemu izgledalo dobrim.
Sa ovom odlukom sam otišao u postelju; a još više sam postao uveren
narednog dana kada se razbolela žena kojoj sam nameravao poveriti svojukuću i svoje poslove. A pojavila se i još jedna slična okolnost jer se ni sam
sledećeg dana nisam osećao nimalo dobro te i da sam nameravao ići, ne bih
mogao; i bio sam bolestan još tri ili četiri dana i to je u potpunosti odlučilo о
mom ostanku; i tako sam se oprostio sa svojim bratom koji je otišao u
Dorking, u Sariju, i posle produžio u Bakingemšir ili Bedfordšir do utočišta u
kojem će pronaći svoju porodicu.
Bilo je to vrlo loše vreme da se bude bolestan, jer čim bi se neko požalio,
odmah bi rekli da ima kugu; i mada, u stvari, nisam imao simptoma te
boleštine, opet, budući da sam bio vrlo bolestan, kako u glavi tako i u
stomaku, i meni se budila pretpostavka da sam uistinu zaražen; ali sam se
posle neka tri dana osetio bolje; treće noći dobro sam se odmorio, malo
oznojio i sasvim se osvežio. Pretpostavka da sam zaražen nestala je sa
mojom bolešću i vratio sam se svojim uobičajenim poslovima.
Ove stvari su, svakako, potpuno prekinule sva moja razmišljanja о
odlasku u unutrašnjost; a budući da je i moj brat otišao, nisam više morao da
raspravljam sa njim ili sa sobom о tom predmetu.
Bila je to polovina jula i kuga, koja je uglavnom besnela na drugom kraju
grada, kako već rekoh, u parohijama Sv. Egidija, Sv. Andrije, Holborn i
prema Vestminsteru, sada je počela da se kreće istočno prema delu u kojem
sam ja živeo. Uistinu vredi zabeležiti da nije došla pravo do nas, jer treba
reći da je grad unutar zidova i dalje ostao nedotaknut; niti je mnogo prešla
reku u Sautvarku; jer, iako je te nedelje tu umrlo 1268 od svih boleština, od
čega se može pretpostaviti da ih je oko 900 umrlo od kuge, opet ih je bilo
samo dvadeset osam u celom gradu unutar zidova i samo devetnaest u
Sautvarku, uključujući parohiju Lambet; dok ih je samo u parohijama Sv.
Egidija i Sv. Martin-u-polju umrlo 421.
Ali smo primetili da se zaraza uglavnom zadržava u spoljnim parohijama,
koje su bile vrlo naseljene i sa više sirotinje, boleština će naći više da grabi u
samom gradu, kako ću kasnije napomenuti. Primetili smo, rekoh, da se
boleština probija prema nama, to jeste preko parohija Klarkenvel, Kriplgejt,
Šordič i Bišopsgejt; a kako se poslednje dve parohije dotiču sa Oldgejtom,
Vajtčepelom i Stepnijem, zaraza je napokon tu raspalila sav svoj bes i silu
čak i kada je popustila u zapadnim parohijama, gde je počela.
Vrlo je neobično da je u toj sedmici, od 4. do 11. jula, kada je, kako sam
napomenuo, u dve parohije Sv. Martina i Sv. Egidija-u-polju umrlo od kugeskoro 400 ljudi, u parohiji Oldgejt svega četvoro, u parohiji Vajtčepel troje, u
parohiji Stepni samo jedan čovek.
Slično je bilo sledeće sedmice, od 11. do 18. jula, kada je brojka iznosila
1761; opet na čitavoj strani reke gde je ležao Sautvark nije umrlo više od
šesnaest.
Ali ovo stanje stvari se brzo izmenilo i zaraza se posebno rasplamsala u
parohiji Kriplgejt a potom u Klarkenvelu; tako je druge sedmice avgusta
samo u parohiji Kriplgejt sahranjeno 886, a u Klarkenvelu 155. Moglo bi se
smatrati da ih je u prvoj od kuge umrlo 850; a što se druge tiče, sam izveštaj
tvrdio je da ih je od kuge umrlo 145.
Za vreme jula i dok se, kako sam napomenuo, naš deo grada činio
pošteđenim u poredenju sa zapadnim delovima, išao sam ulicama uobičajeno,
kako je moj posao iziskivao, a posebno sam išao, obično jednom dnevno ili u
dva dana u grad, do kuće moga brata о kojoj sam vodio računa i da vidim da
li je bezbedna; i kako sam imao ključ u džepu, obično bih ušao u kuću i
prošao kroz većinu soba da vidim da li je sve u redu; jer, mada zvuči
zaprepašćujuće kazati kako usred takve nevolje neko ima tako okorelo srce
da robi i krade, opet su sve vrste nitkovluka, čak i nepristojnost i razvrat, u
gradu bili upražnjavani tako otvoreno kao nikada - neću reći tako često, jer je
broj ljudi na razne načine bio smanjen.
Sada je i sam grad bio zahvaćen, mislim grad u zidovima; ali je broj ljudi
tu uistinu bio veoma smanjen pošto ih je množina otišla u unutrašnjost; i
nastavili su da beže čak i tokom čitavog jula, mada ne tako masovno kao
ranije. U avgustu su zaista tako bežali da sam počeo da mislim da u gradu
nije ostalo nikoga osim predstavnika vlasti i slugu.
I tako su nastavili da beže iz grada, te bih napomenuo da se Dvor preselio
rano, to jeste u junu, i otišao u Oksford, gde je Bogu bilo drago da ih sačuva;
a boleština ih je, po onome što sam čuo, tek takla, za šta ne mogu reći da su
pokazali ikakav znak zahvalnosti ili da su se na bilo koji način izmenili, jer
nisu hteli ni čuti ono što bi se moglo reći bez ikakve povrede istine, da su
njihovi vapijući gresi i te kako doprineli prizivanju ovoga strašnoga suda sa
kojim se suočila čitava nacija. 
8
Izgled Londona se sada, uistinu, neobično izmenio; mislim na čitavu
gomilu gradskih naselja, sloboština, predgrađa, Vestminster, Sautvark i svezajedno; jer onaj poseban deo nazivan grad unutar zidova još nije bio toliko
zahvaćen. Ali se u celini, rekoh, stanje stvari veoma promenilo; tuga i bol
čitali su se na svakom licu; jer mada neki delovi još nisu bili potpuno
obavijeni bolešću, svi su bili duboko dotaknuti; i tako, kako ćemo uskoro
videti, svakoje sebe i svoju porodicu video u najvećoj opasnosti. Kada bi
bilo mguće tačno prikazati to vreme onima koji ga nisu videli i pružiti
čitaocima potpuni prikaz užasa koji je sebe svuda pokazivao, to bi im dalo
potpun utisak i ispunilo bi ih čuđenjem. Moglo bi se reći da je čitav London
bio u suzama; ožalošćeni se nisu primećivali na ulicama jer niko nije oblačio
crno niti propisanu odeću ni za najbližeg prijatelja; ali se njihov glas zaista
čuo na ulicama. Krici žena i dece sa vrata i prozora kuća, gde su njihovi
najdraži srodnici možda umirali ili već bili mrtvi, tako su se često čuli dok
smo prolazili ulicama da ih je bilo dovoljno čuti pa da se skrha i najtvrđe
srce na svetu. Suze i žalopojke mogle su se opaziti skoro u svakoj kući,
naročito u početku zaraze; jer što je odmicala, ljudska su se srca
stvrdnjavala, nije ih više toliko doticao gubitak njihovih prijatelja, pošto su
očekivali da svakoga časa i sami budu pozvani.
Ponekad me je posao vodio u drugi deo grada, čak i onda kada je bolest
bila uglavnom tamo; i kako je sve to bilo novo meni, kao i svima ostalima,
najviše me je iznenađivalo da vidim one ulice koje su obično bile krcate
kako sada izgledaju napušteno i moglo se na njima videti tako malo ljudi, i
da sam bio stranac koji je zalutao, mogao sam preći čitavu ulicu a da ne
vidim nikoga ко bi me uputio izuzev stražara postavljenog ispred vrata onih
kuća koje su bile zatvorene, о čemu ću uskoro govoriti.
Jednoga dana, kad sam se našao u tom delu grada nekim posebnim
poslom, radoznalost me je ponukala da stvari osmotrim više nego obično i
zaista sam prešao dobro parče puta u pravcu u kojem nisam imao nikakava
posla. Otišao sam do Holborna i tu je ulica bila puna ljudi, ali su se svi
kretali njenom sredinom, niti jednom niti drugom stranom, pošto,
pretpostavljam, nisu hteli da budu u dodiru sa bilo kim ко bi izašao iz kuća
ili da se sretnu sa mirisima ili zadahom iz kuća koje bi mogle biti zaražene.
Bili su zatvoreni svi domovi pravnika; nije ostalo mnogo advokata da se
vidi u Templu, Linkolns Inu ili Grejs Inu. 
9
 Sve je bilo mirno; nije bilo posla
za advokate; osim toga, kako to već biva u vreme zaraze, većina ih je otišla uunutrašnjost. Na nekim mestima čitavi nizovi kuća bili su zatvoreni, njihovi
stanovnici utekli a ostali samo jedan ili dva stražara.
Kada govorim о nizovima zatvorenih kuća, ne mislim о onima koje su
zatvorile vlasti, već da je veliki broj ljudi krenuo za Dvorom, bilo gonjen
svojim poslom, bilo kakvom drugom nuždom; a kako su se ostali sklonili
zaista uplašeni boleštinom, u nekim ulicama vladala je potpuna pustoš. Ali
strah još nije bio tako veliki u gradu, da tako uopšteno kažem, i uglavnom
zato jer, mada su oni u početku bili u neopisivom zaprepašćenju, opet, kako
sam napomenuo, zaraza je u početku često povremeno popuštala, te su ljudi
bili, kako već biva, naizmenično uzbunjivani i umirivani, i to više puta, dok
se sa tim nisu srodili; a čak i kada je zaraza postala žestoka, opet se činilo da
se trenutno nije proširila u gradu, niti u istočnim i južnim delovima, te su ljudi
stekli izvesnu hrabrost i postali, mogao bih reći, malo okoreli. Istina je da je,
kako sam napomenuo, silan broj ljudi pobegao, ali oni su opet bili uglavnom
iz zapadnog dela grada i iz onoga što nazivamo srcem grada; hoću reći,
spadali su u najbogatije i ljude neopterećene svojim zanatom i poslovima. Ali
što se ostalih tiče, većina je ostala i činilo se da se pomirila sa najgorim; tako
u mestima koje zovemo sloboštine, u predgrađima, u Sautvarku i slično, ljudi
su uglavnom ostali, izuzev tu i tamo nekoliko bogatijih porodica, koje, poput
onih pominjanih, nisu zavisile od svojih poslova.
Ne treba zaboraviti da su grad i predgrađa bili silno krcati ljudima u času
zaraze, mislim u času kada je počela; jer mada sam ja doživeo da vidim dalji
rast grada i mnoštvo ljudi koji se naseljavaju u Londonu, opet treba da
imamo na umu broj ljudi koji su, pošto su ratovi bili gotovi, bili otpušteni iz
vojske, vratile su se kraljevska porodica i monarhija, 
10
 i svi su nagrnuli u
London da sređuju svoje poslove, ili da se na neki način pridruže Dvoru i da
očekuju neku nagradu za službu, unapređenje i slično, te ih je bilo toliko da
se računalo da grad ima blizu sto hiljada ljudi više nego ikada ranije; štaviše,
neki su se usuđivali tvrditi da ih je bilo i dva puta toliko uzimajući u obzir
sve upropašćene rojalističke porodice koje su tu nagrnule. Svi stari vojnici
počeli su se tu baviti nekim poslom i naselilo se mnoštvo porodica. Svi ljudi
postali su veseli i rastrošni i vedrina Restauracije privukla je silno mnoštvo
porodica u London.
Često sam mislio kako je, poput Jerusalima koji su opseli Rimljani učasu kada su se Jevreji skupili da slave Pashu - što znači da je neverovatan
broj ljudi, koji bi se inače našli u unutrašnjosti, bio zatečen tu - tako je i kuga
ušla u London kada se dogodio, slučajno, neverovatan porast stanovništva
zahvaljujuću upravo nabrojanim okolnostima. Kako je mladalački i veseli
Dvor postao stecište mnogima, tako je u gradu silno porasla trgovina,
naročito u svemu što se tiče mode i raskoši, pa je to privuklo veliki broj
radnika, zanatlija i sličnih siromašnih ljudi zavisnih od svoga rada. Posebno
se sećam kako je prilikom izveštavanja gradonačelnika о stanju sirotinje bilo
procenjeno da se u gradu nalazi ne manje od deset hiljada tkača ukrasnih
traka, od čega ih je najveći broj živeo u parohijama Šordič, Stepni, Vajtčepel i
Bišopsgejt, dakle, poglavito oko Spitalfilda; to jeste onakvog Spitalfdda
kakav je bio onda kada nije bio ni petina onoga što je sada.
Po ovome se opet može suditi о broju ljudi; i zaista se i sam često čudim
koliko je mnoštvo ljudi, kako se posle ispostavilo, ostalo posle onog silnog
bekstva u početku.
Ali moram se vratiti na početak ovog neobičnog vremena. Dok je ljudski
strah još bio mlad, bi uvećan sa nekoliko čudnih događaja za koje je, uzete
sve zajedno, pravo čudo što nisu sve ljude podigli na noge da ostave svoje
nastambe napuštajući mesto kao parče zemlje koje je Nebo predvidelo za
Akeldamu, 
11
 osuđeno da bude zbrisano sa lica zemlje, gde sve što će biti
pronađeno mora propasti. Nabrojaću neke od ovih stvari; ali sigurno ih je bilo
toliko, a razglašavali su ih brojni čarobnjaci i prepredeni tipovi, da se često
čudim kako je iko (naročito od žena) ostao.
Prvo, zvezda repatica ili kometa pojavila se nekoliko meseci pre kuge,
kao što će se desiti i neku godinu kasnije, malo pre požara. Stare žene i
flegmatični hipohondrični deo drugog pola, koji skoro da bih takođe mogao
nazvati starim ženama, tvrdili su (naročito kasnje, pošto su se okončala oba
iskušenja) da su ove dve komete prošle neposredno nad gradom i da su bile
tako blizu kuća da je bilo jasno da nešto donose samom gradu; da je kometa
pre kuge bila blede, mutne, slabe boje i da je njeno kretanje bilo teško,
svečano i sporo; a da je kometa pre požara bila blistava i sjajna, ili, kako
drugi kažu, plamena, a njeno kretanje brzo i živahno; i po tome, sledstveno,
jedna je predskazivala teško iskušenje, sporo ali strogo, užasno i zastrašujuće
kakvo je kuga; a druga je predskazivala nešto oštro, naglo, brzo i vatreno kaošto je požar.
Štaviše, tako su neki ljudi umišljali ne samo da su je videli kako prolazi
brzo i vatreno i mogli njeno kretanje opaziti svojim očima već i da su je
mogli čuti; da je imala rušeći, moćni zvuk, vatren i strašan, mada udaljen ali
opet čujan.
Ja sam video obe zvezde i, moram priznati, toliko delio opšte predstave о
takvim stvarima da sam bio spreman da ih doživim kao prethodnicu i
upozorenje Božijeg suda; i naročito onda kada sam, pošto je kuga već
pohodila grad, ugledao opet jednu sličnu, nisam mogao ne reći da Bog nije
dovoljno kaznio grad.
Ali, u isto vreme, nisam mogao ove stvari uzdići onoliko koliko su činili
drugi koji su, takođe, znali da su astronomi opazili prirodne uzroke ovih
stvari i da su njihova kretanja, pa čak i pojavljivanja, izračunata, ili se makar
pokušava da se izračunaju, tako da se ne mogu bez ustručavanja nazvati
predviđanjem ili predskazanjem, a još manje uzrokom ovakvih događaja kao
što su zaraza, rat, vatra i tome slično.
Ali, ma kakve bile moje misli i misli filosofa, ove stvari imaju više nego
običan uticaj na duh običnog sveta i skoro kod svih se javlja melanholična
slutnja neke strašne nevolje i iskušenja koji prete gradu; to je naročito bilo
vidljivo pri pojavi ove komete i one male uzbune koja se dogodila u
decembru kada su ona dvojica umrla u Sv. Egidiju, kako je već rečeno.
Ljudska slutnja bila je čudno pojačana greškama vremena; u kojem su,
mislim, ljudi, ne mogu pretpostaviti iz kojeg razloga, bili mnogo prijemčiviji
za proročanstva i astrološke proračune, snove i priče starih žena nego što je
to bio slučaj ikada ranije ili kasnije. Da li je ovaj nesrećni stav bio prvobitno
podstaknut ludošću nekih koji su tako zarađivali novac - hoću reći
objavljujući predskazanja i predviđanja - ne znam; ali je sigurno da su ih
strašno plašile knjige poput Lilijevog 
Almanaha,
 Gedberijevih 
Astroloških
predviđanja, Almanaha Jadnog Robina
 i slično; takođe je bilo i nekoliko
knjiga koje su navodno bile religiozne, kao jedna pod naslovom 
Promeni se,
moj narode, ili ćeš biti saučesnik kuge,
 druga 
Britanski podsetnik;
 i mnoge
slične koje su ćele ili svojim najvećim delom predskazivale, uvijeno ili
otvoreno, propast grada. Štaviše, mnogi su se tako strasno raspalili da su
trčali ulicama iskazujući svoja predskazanja ubeđeni da su poslati da
propovedaju gradu; posebno jedan koji je, poput Jone u Ninevi, vikao poulicama: „Još četrdeset dana i London će biti uništen”. Nisam sasvim uveren
da li je govorio о četrdeset ili četiri dana. Drugi je trčao go, samo sa gaćama
oko struka, plačući i noć i dan, kao čovek kojeg Josif pominje a koji je
vikao: „Teško tebi, Jerusalime!” malo pre uništenja grada. Tako je ovo jadno
golo stvorenje vikalo: „0, veliki je i strašan Bog!” i ništa drugo, već je samo
ponavljalo ove reči sa užasnutim glasom i likom, brzo koračajući; i niko ga
nikada nije zatekao da stane ili se odmara, ili da uzme bilo šta da se okrepi,
makar po svemu što sam čuo о njemu. Nekoliko puta sam sreo ovo jadno
stvorenje na ulicama i hteo da razgovaram sa njim, ali se on nije hteo upuštati
u razgovor niti sa mnom niti sa bilo kim drugim, već je produžavao stalno sa
svojim obeshrabrujućim kricima.
Ovakve stvari užasavale su ljude u najvećoj meri a naročto kada su dva
ili tri puta, kako sam već pominjao, u sedmičnim izveštajima iz Sv. Egidija
otkrili jedno ili dvoje umrlo od kuge.
Nalik ovim javnim stvarima bili su snovi starih žena ili, trebalo bi reći,
tumačenja starih žena о snovima drugih ljudi; i sada su ljudi gubili skoro sav
razum. Neki su čuli glasove koji su ih upozoravali da odu jer će u Londonu
biti takva kuga da živi neće moći da sahrane mrtve. Drugi su videli prikaze u
vazduhu; i ja mogu reći, ne ogrešujući se о istinu, da su čuli glasove koji
nikada nisu govorili i videli znakove koji se nikada nisu pojavili; ali je
ljudska mašta uistinu postala iskrivljena i posednuta. A nije nimalo
čudnovato da su oni koji su neprestalno buljili u oblake videli oblike i figure,
predstave i prikaze koji u sebi nisu imali ništa osim vazduha i magle. Pričali
su nam da su tu videli vatreni mač u ruci koja se pomalja iz oblaka, sa vrhom
uperenim ka samom gradu; tu su videli mrtvačka kola i sanduke nošene
nebom da budu pogrebeni; i onda opet gomile mrtvih tela što leže
nesahranjena i tome slično, već kako mašta snabdeva jadne ustrašene ljude
građom za obradu.
Tako mašta bolesna vidi slike
Bitaka, vojnika, brodova oblike;
Dok mirne oči ushićenje smire
Jer iza svega tek oblaci vire.
Ovaj izveštaj mogu nakrcati čudnim pričama koju su ljudi svaki danpričali о onome što su videli; i svako je bio tako siguran da je video ono što
je nameravao da vidi da im nije bilo moguće protivrečiti bez opasnosti po
prijateljstvo ili da se ne bude proglašen grubim i nevaspitanim na jednoj
strani, a na drugoj odveć ovozemaljskim i nedodirljivim za znamenja.
Jednom, pre nego što je kuga počela (osim što se tiče svega onoga u Sv.
Egidiju), mislim da je bilo u martu, iz radoznalosti sam se pridružio gomili
koju sam video na ulici i sve ih zatekao kako zure u nebo da bi videli ono što
im je jedna žena rekla da se njoj jasno ukazuje, a to je bio u belo odeveni
anđeo, sa plamenim mačem u ruci kojim je vitlao ili mahao iznad glave. Ona
je živo opisivala svaki deo te figure, pokazivala im pokret i oblik i jadni ljudi
su joj se pridružili tako ozbiljno i sa tako mnogo spremnosti: „Da, ja to sve
jasno vidim”, rekao je jedan; „eno ga mač tako jasan kako samo može biti”.
Drugi je video anđela. Treći, opet, video je samo njegovo lice i vikao kako je
uzvišeno stvorenje on! Jedan je video jednu stvar, drugi drugu. Ozbiljno sam
poput ostalih gledao, ali možda ne tako voljan da budem obmanut; i uistinu
sam video da ne mogu videti ništa osim belog oblaka, sa jedne strane
obasjanog suncem što je sijalo sa druge strane. Žena se trudila da im sve
pokaže, ali me nije mogla naterati da priznam kako to vidim, osim ako zaista
nisam hteo da lažem. Ali žena se, okrenuvši prema meni, zagledala u moje
lice i uobrazila da sam se nasmejao, u čemu je opet obmanula njena mašta,
jer se zaista nisam smejao, već ozbiljno razmišljao kako su jadni ljudi
ustrašeni snagom sopstvene mašte. Opet, ona se okrenula od mene, nazvavši
me prizemnim tipom i podrugljivcem; rekla mi je da je ovo čas Božijeg gneva
i da strašno iskušenje dolazi i da će preziratelji poput mene lutati i propasti.
Ljudi oko mene izgledali su isto onoliko ogorčeni koliko je i ona bila; i
ustanovio sam da ih ne mogu uveriti da im se nisam smejao i da će me rulja
napasti pre no što ću uspeti da im objasnim zabludu. Zato sam ih napustio; i
ovo prikazanje pokazalo se isto onoliko stvarno koliko i sama zvezda
repatica.
Drugom događaju takođe sam bio svedok usred dana; i to je bilo u uskom
prolazu koji vodi od Peti Frans u Bišopsgejt Čerčjard, kraj reda sirotišta.
Kraj bišopsgejtske crkve ili parohije nalaze se dva crkvena dvorišta; jedno je
ono koje prelazimo od mesta prozvanog Peti Frans ka ulici Bišopsgejt, tik uz
crkvena vrata; drugo je kraj uskog prolaza gde su sirotišta na levoj strani;
nizak zid sa drvenom ogradom na desnoj strani i gradski zid na drugoj strani,više desno.
U ovom uskom prolazu stajao je čovek gledajući kroz drvenu ogradu ka
mestima za sahranu i svakom onom koji je mogao stati a da zbog uskog
prolaza nije zaprečavao put nekom drugom govorio je silno ozbiljno
pokazujući čas na jedno, čas na drugo mesto i tvrdio da je video duha kako
korača kraj onoga nadgrobnog kamena. Opisivao je oblik, držanje i pokrete
tako detaljno da bi se najviše na svetu iznenadio da mu neko kaže da ga ne
vidi tako dobro kao što je sa njim slučaj. Iznenada bi povikao: „Eno ga; sada
dolazi ovim putem.” Potom: „Sad se vraća”; na kraju je ljude tako u to
uverio da je jedan uobrazio da je video, pa je još jedan uobrazio, pa je
sledeći uobrazio; i on je dolazio svaki dan praveći čudnu gužvu, budući da je
to bio uzak prolaz, sve dok sat na tornju ne bi otkucao jedanaest a duh
izgleda počeo da odlazi i, kako je ovaj objavljivao, iznenada bi nestao.
Ozbiljno sam gledao u svim pravcima upravo u času kada je čovek tamo
pokazivao, ali nisam mogao videti ikakvo prikazanje ičega; ali ovaj jadni
čovek bio je tako uveren i tako je obilno ljudima prodavao maglu da su
odlazili drhteći i ustravljeni dok se na kraju malo ко od onih koji su ovo znali
usuđivao da ide kroz taj prolaz, a noću skoro niko, ma kakav razlog imao.
Ovaj duh, kako je jadni čovek tvrdio, ostavljao je znakove na kućama i
na zemlji, na ljudima, jasno najavljujući, ili su to tako ljudi razumeli, kako će
sila ljudi biti sahranjena u tom crkvenom dvorištiu, kako se uistinu i
dogodilo; ali, da je on to zaista video, moram obznaniti da nikada nisam
verovao niti sam ja išta od toga video, mada sam gledao onoliko pažljivo
koliko je bilo moguće.
Ove stvari jasno nam pokazuju koliko su ljudi bili zaista obrvani
obmanama; i pošto su već stekli uverenje о približavanju kuge, sva su
njihova predskazanja ukazivala na najstrašniju kugu, koja će sahraniti čitav
grad, čak i čitavo kraljevstvo, opustošiti i bezmalo uništiti ćelu naciju, kako
ljude tako i životinje.
Ovome su, kako već rekoh, astrolozi dodali priče о konjunkciji planeta na
loš način i sa pogubnim uticajem, od kojih se jedna konjunkcija imala
dogoditi, i dogodila se, u oktobru, a druga u novembru; ovakvi znaci sa neba
tako su ispunili glave ljudima uveravajući ih da ove konjunkcije predskazuju
sušu, glad i zarazu. U prve dve stvari su, opet, bili u potpunoj zabludi, jer
nismo imali nikakvu sušnu sezonu, već je početkom godine bio ljut mraz, kojije trajao od decembra skoro do marta, a posle toga blago vreme, pre toplo
nego vrelo, sa osvežavajućim vetrovima i, ukratko, vrlo pogodno vreme, kao
i nekoliko obilnih kiša.
Neki napori bili su učinjeni da se spreči štampanje takvih knjiga koje su
ustrašivale narod i zaplaše oni koji su ih rasturali i neki su bili zatvoreni; ali
ništa nije urađeno postoje, kako sam obavešten, vlada bila nespremna da
izaziva svet koji je, mogao bih reći, već bio izvan sebe.
Takođe ne mogu odobriti onim duhovnicima koji su u svojim
propovedima više nastojali da ljudska srca potište no da ih ohrabre.
Nesumnjivo da su mnogi među njima to činili zato da ohrabre odlučnost ljudi
i da ubrzaju njihovo pokajanje, ali to što su činili nije odgovaralo njihovoj
nameri a ni najmanje šteti koju je na drugoj strani činilo; uistinu, sam Bog je
kroz evanđelja sebi radije prizivao ljude pozivajući ih i zvao ih da se okrenu
Njemu da žive nego što ih je prizivao užasavajući ih i zapanjujući ih, te
moram priznati da sam smatrao da duhovnici treba da čine to isto,
oponašajući u tome našeg blaženog Gospoda i Gospodara, jer čitavo Negovo
evanđelje je nebeska objava Božije milosti i Njegove spremnosti da primi
pokajnike i oprosti im tužeći se: „Hodite к meni svi koji ste umorni i
natovareni i ja ću vas odmoriti” i zato je Njegovo evanđelje prozvano
Evanđeljem mira i Evanđeljem milosti.
Ali mi imamo neke dobre ljude, svih veroispovesti i uverenja, čiji su
govori puni užasa i ne govore ništa drugo do obeshrabrujuće stvari; i kao što
ljude okupljaju nekom vrstom straha, raspuštaju ih u suzama ne prorokujući
ništa drugo do zle stvari, zastrašujući ljude uverenjem da će biti potpuno
uništeni i ne upravljajući ih, u svakom slučaju ne dovoljno, da zaplaču Nebu
za milost.
Uistinu, to je bilo vreme vrlo nesrećnih sukoba u verskim pitanjima.
Među ljudima su se raširile bezbrojne sekte i podele i različita mišljenja.
Engleska crkva 
12
 je, uistinu, bila ponovo uspostavljena sa uspostavljanjem
monarhije neke četiri godine ranije; ali duhovnici i propovednici koji su
pripadali presbiterijancima i independentima i svi drugi počeli su da obrazuju
različita društva i podižu oltar protiv oltara, i svi su imali sopstvene skupove
za sopstveno bogosluženje, kao što imaju i sada, ali tada ne tako mnogo, jer
se disidenti još nisu uobličili tako temeljito u posebno telo kao što se tokasnije dogodilo; i njihove kongregacije koje su se tako okupljale bile su još
uvek vrlo malobrojne. A i te koje su tada postojale vlada nije dozvoljavala i
nastojala je da ih rasturi i spreči njihova okupljanja.
Ali ih je epidemija sve ujedinila ponovo, makar nakratko, i mnogi od
najvrednijih disidentskih duhovnika i propovednika prihvatili su da idu u
crkve odakle su parosi pobegli, kako su mnogi od njih učinili, jer nisu bili u
stanju da se sa nevoljom suoče; a ljudi su se okupljali da čuju njihove
propovedi ne mareći mnogo ко su ili kakvog su uverenja bili. Ali kada se
bolest okončala, iščileo je i duh milosrđa; i svaka crkva snabdela se svojim
sopstvenim sveštenicima ili uvela nove tamo gde su raniji umrli i sve je pošlo
svojim prethodnim tokom.
Jedna nevolja uvek uzrokuje drugu. Ovi užasi i strahovanja vodili su
ljude ka hiljadama nevaljalih, glupih i zlih stvari koje nisu želeli a našli su
ljudski soj dovoljno loš da ih u tome hrabri; i tako su trčali predskazivačima
sudbine, prepredenjacima i astrolozima da saznaju svoju sudbinu ili, kako bi
se grubo reklo, da im se kaže njihova sudbina, izračuna horoskop i slično; i
ova sadašnja ludost učinila je da se po gradu rojilo zlo pokoljenje šarlatana
koji su se proglašavali znalcima magije, crne veštine, kako su je zvali, i ne
znam čega sve još; štaviše, za hiljadu gorih petljancija sa đavolom nego što
su uistinu bili odgovorni. I ovaj zanat je bujao tako otvoreno i bio tako široko
upražnjavan da je postalo uobičajeno da se vide znaci i natpisi na vratima:
„Ovde se predskazuje sudbina”, „Ovde živi astrolog”, „Ovde vam možemo
izračunati horoskop” i slično; i bronzana glava fratra Bekona, uobičajen znak
na takvim mestima, mogla se videti svuda, kao i znak Majke Sipton 
13
 ili
Merlinova glava 
14
 i tome slično.
Kakvim su slepim, apsurdnim i smešnim materijalom ova đavolova
čudesa udovoljavala ljudima i zadovoljavala ih, zaista ne znam, ali je sigurno
da su se bezbrojni posetioci svakodnevno tiskali oko njihovih vrata. I neka
samo uozbiljen momak u baršunastom kratkom kaputu, sa ovratnikom i
crnom kaputu, kako su se uobičajeno oblačili ovi lažni čarobnjaci, bude tek
viđen na ulici, ljudi bi ga sledili u gomili i ispitivali dok bi prolazio.
Ne treba ni da pominjem kakva je to strašna obmana bila ili šta je sve
mogla biti; ali tome nije bilo leka sve dok sama kuga nije svemu učinila kraj
- i, pretpostavljam, očistila grad od većine ovih opsenara. Jedna od nesrećabila je ta što, kada bi jadni ljudi pitali ove lažne astrologe da li će kuge biti
ili ne, oni bi se, svi do jednoga, složili u odgovoru „da” jer je to održavalo
njihov zanat. I da ljudi nisu držani u tom strahu, čarobnjaci bi odmah postali
nepotrebnim i njihovoj veštini bi došao kraj. Ali oni su drugima stalno pričali
о konjunkciji tih-i-tih planeta koje nužno nose oboljenja i boleštine, iz čega
sledi kuga. A malo ко bi se usuđivao da im kaže da je kuga već počela, što
je bila istina, mada oni koji su tako govorili о svemu ništa nisu znali.
Sveštenici, da budem pravedan prema njima, i propovednici većine vrsta
koji su bili ozbiljne i razumne osobe grmeli su protiv ovakvih i drugih zlih
postupaka i razotkrivali ludost i zlo svega toga zajedno i najveći broj
trezvenih i pronicljivih ljudi gnušao se sa prezirom. Ali je bilo nemoguće bilo
kako uticati na obični svet i onu sirotinju koja je zavisila od svoga rada.
Njima su strahovi nadvladali sva druga osećanja i neštedimice su bacali
novac na ova čudesa. Glavni potrošači bili su sluge i služavke i svi su, posle
onog prvog; „Da li će biti kuge”, kako rekoh, postavljali sledeće pitanje: „О,
gospodine! za ime Božije, šta će biti sa mnom? Da li će me moja gospodarica
zadržati ili otpustiti? Da li će ona ostati ovde ili će otići u unutrašnjost? Ako
ode u unutrašnjost, da li će me povesti sa sobom ili ostaviti ovde da
izgladnim i propadnem?” A slično su pitale i sluge.
Istina je da je jadna posluga bila u velikoj nevolji, о čemu ću još uzgred
govoriti, jer je bilo očevidno da će veliki broj njih biti otpušten, kako se i
dogodilo. I mnoštvo njih je propalo, a naročito oni koje su lažni proroci
uljuljkivali u nadama da će biti zadržani u službi i da će ih njihovi gospodari
i gospodarice odvesti sa sobom u unutrašnjost; i da se javno milosrđe nije
brinulo za ova jadna stvorenja čiji je broj bio izuzetno veliki, kako već u
slučajevima ovakve prirode mora biti, oni bi bili u gorem položaju od bilo
koga u gradu.
Ovakve stvari obuzimale su pamet običnog sveta mnogih meseci, dok su
njima još vladale prvobitna uverenja, sve dok ih kuga, mogao bih reći, nije
razbila. Ali takođe ne smem zaboraviti kako se ponašao ozbiljniji deo
stanovništva. Vlada je ohrabrivala njihovu pobožnost i priređivala je javna
molepstvija i dane posta i pokajanja, da javno ispovedaju svoje grehe i
obrate se Božijoj milosti da odvrati strašno kušanje koje je visilo nad
njihovim glavama; i ne može se opisati sa kakvom gotovošću su se ovome
priključivali ljudi svih uverenja; kako su se okupljali u crkvama i naskupovima i tako tiskali da se često nije moglo prići, ne, nikako, ni do samih
vrata najveće crkve. Takođe je bilo i zakazanih jutarnjih i večernjih molitvi u
nekoliko crkava i dani za lične molitve na drugim mestima; i sve ovo su ljudi
pohodili, rekoh, sa neuobičajenom pobožnošću. Po nekoliko porodica bi
same, bez obzira na svoje versko uverenje, držale porodične postove, u šta su
upućivali samo najbliže srodnike. Tako su se, jednom rečju, ljudi koji su
uistinu i ozbiljno bili religiozni, na pravi hrišćanski način okrenuli delu
pokajanja i skrušenosti, kako hrišćanski svet i treba da čini.
Opet, zvaničnici su pokazivali da će u ovim stvarima poneti svoj deo;
sam Dvor, koji je bio lakomislen i rasipan, napravio je lice ozbiljne brige za
opšte dobro. Sve pozorišne predstave i igrarije koje su, po ugledu na
francuski dvor, bile izvođene i počele da bujaju kod nas, bile su zabranjene;
kockarnice, javne dvorane za igranke i slična mesta za muziciranje, koja su se
razmnožavala i počinjala da kvare ponašanje sveta, bila su zatvorena i
zakatančena; i lakrdijaši, klovnovi, lutkarske predstave, igrači na konopcu i
slične rabote kojima su očaravani ubogi obični ljudi morali su da prestanu jer
prosto nisu imali prođu; jer je ljudska pamet bila uznemirena drugim stvarima
i nekakva tuga i užas obuzela je duh čak i običnih ljudi. Smrt im je bila pred
očima i svako je počinjao da misli о svom grobu, a ne о radosti i veselju.
Ali čak i ova korisna promišljanja - koja bi, usmerena na pravi način,
najsrećnije navela ljude da padnu na kolena, ispovede svoje grebe i obrate se
svom milostivom Spasiocu za oproštaj, moleći za Njegovo sažaljenje u
ovakvom času njihove nevolje, čime bismo mogli postati druga Nineva -
imali su sasvim suprotnu krajnost kod običnog sveta koji, pun neznanja i glup
u svojim promišljanjima, kao što je ranije bio grubo slab i nepromišljen, sada
bi doveden svojim strahovima do krajnjih ludosti; i kao što sam već ispričao
kako su trčali prorocima i vešticama i svim vrstama prevaranata da saznaju
šta će sa njima biti (a ovi su pothranjivali njihove strahove održavajući ih
stalno uzbuđene i uznemirene u nameri da ih obmanu i isprazne im džepove),
tako su kao ludi jurili za raznim varalicama i nadrilekarima i svakoj staroj
ženi koja se time bavila da bi dobili medicine i lekove; tako se snabdevši
gomilom pilula, napitaka i sredstava za zaštitu, kako je to nazivano, ne samo
da su trošili svoj novac već su se unapred trovali u strahu od trovanja
zarazom; i pripremali su sopstveno telo za kugu umesto da ga pripreme protiv
nje. Na drugoj strani, neverovatno je i teško zamisliti kako su zidovi kuća iuglovi ulica bili prekriveni lekarskim objavama i papirima raznih neznalica
koji su obmanjivali i pačali se u nauku pozivajući svet da im dođe za
medicinu, što je bilo obično isticano ovakvim razmetanjima poput
„Nepogrešive pilule za zaštitu od kuge”, „Potpuno sigurna zaštita od zaraze”,
„Pouzdan prijatelj protiv kužnog vazduha”, „Sigurno sredstvo za održavanje
tela u slučaju zaraze”, „Antikužne tablete”, „Neuporediv napitak protiv kuge,
prvi put sada otkriven”, „Univerzalna medicina protiv kuge”, „Jedina istinska
voda protiv kuge”, „Sigurno sredstvo za sprečavanje svih vrsta zaraze” - i još
mnoštvo toga čega se više ne mogu prisetiti; a i da mogu, to bi popunilo
čitavu knjigu.
Na drugim objavama svet je pozivan da dođe u njihova obitavališta, za
uputstva i savete u slučaju zaraze. Ovde su takođe bili posebni naslovi
poput:
Ugledni holandski lekar, tek stigao iz Holandije, gde je boravio celu
prošlu godinu za vreme velike kuge u Amsterdamu i izlečio mnoštvo ljudi
koji su bili zaraženi kugom.
Italijanska plemkinja prispela iz Napulja, koja poseduje tajno sredstvo da
spreči zarazu, koje je pronašla zahvaljujući svom velikom iskustvu i ostvarila
niz čudesnih izlečenja za vreme tamošnje poslednje kuge, kada je umiralo
20.000 ljudi dnevno. 
Drevna plemkinja koja sa uspehom leči još od poslednje kuge u ovom
gradu, anno 1636, daje savete samo ženskom svetu. Govoriti sa..., itd.
Iskusan lekar koji se dugo bavio učenjima о svim vrstama sredstava za
sprečavanje svih trovanja i zaraza dostigao je, posle četrdeset godina, takvu
veštinu da može, uz Božiji blagoslov, uputiti ljude kako da izbegnu da ih
dotakne bilo koja zarazna boleština. Sirotinju savetuje besplatno.
Dajem ovo kao nekakav obrazac. Mogao bih vam izneti još dva ili tri
tuceta sličnog i opet da izostavim gomilu. Ovo je dovoljno da svako stekne
predstavu о raspoloženju u tim vremenima i kako je gomila lopova i
džeparoša ne samo pljačkala i varala ljude za njihov novac već im i trovalatelo odvratnim i kobnim tvorevinama; nekima živom, a nekim ко zna čim isto
tako štetnim, savršeno su telo činile upravo suprotno onome za šta su bile
oglašavane i bile su pre štetne nego korisne u slučaju da telo bude zaraženo.
Ne mogu izostaviti okretnost poduhvata jedne od ovih varalica pomoću koje
je nasamario ljude da se gužvaju oko njega, ali im ništa nije činio bez novca.
On je, izgleda, u svom oglasu, koji je podelio po ulicama, dodatno oglasio
krupnim slovima, ovako: „Sirotinji saveti besplatno”.
Naravno da je odmah došla množina ljudi, kojima je on održao mnoge
lepe govore, ispitao im stanje zdravlja i građu njihovih tela i rekao im mnoge
dobre stvari koje treba da čine, koje nisu bile od velike važnosti. Ali cilj i
svrha svega ovoga bilo je to da on ima takvu tvorevinu kojom će im, ako je u
određenoj količini budu uzimali svakog jutra, zaštiti život tako da nikada
neće moći dobiti kugu; nikako, čak i ako budu živeli u kući gde su svi
zaraženi. To je navelo sav svet da poželi da to ima; ali je tada cena postala
vrlo velika, mislim pola krune. „Ali, gospodine”, rekla je jedna sirotica, „ја
sam krajnja sirotinja i izdržava me parohija, 
15
 a u vašem oglasu se kaže da
sirotinji pomažete badava”. „Ај, dobra ženo”, rekao je lekar, „tako i činim
kako sam tamo i objavio. Svoje savete dajem badava, ali ne i svoje lekove”.
„Avaj!”, reče ona, „to je zamka razapeta za sirotinju; jer savete im dajete
badava; to znači vi ih savetujete besplatno da kupe vaše lekove za pare; to
čini i svaki trgovac sa svojom robom.” Tu ga je žena nagrdila i ceo dan
prestajala pred njegovim vratima pričajući svoju priču svem svetu koji je
dolazio, dok lekar, ustanovivši da mu ona odvraća mušterije, nije bio
prinuđen da je pozove gore i da joj kutiju svojih lekova nizašta koji su,
takođe možda, odgovarali onom ništa koje je dala.
Ali, da se vratimo ljudima koje je njihova zbunjenost činila pogodnim da
budu prevareni od svake vrste obmanjivača i varalica. Nema sumnje da je
ova prevarantska sorta imala velike koristi od nesrećnih ljudi, jer smo
svakodnevno ustanovljavali kako se gomila koja im juri bezmerno uvećava i
da se mnogo više tiskaju oko njihovih vrata nego vrata dr Bruksa, dr Aptona,
dr Hodžesa, dr Bervika ili bilo koga drugog od slavnih ljudi toga vremena. A
čuo sam da su poneki od svojih medicina zarađivali pet funti dnevno.
Ali je iznad svih bila jedna ludost koja može stvoriti nekakvu predstavu о
poremećenom stanju uma sirotinje toga vremena; a to je bilo što su sledilinajgoru vrstu prevaranata od svih; jer ovi sitni lopovi su ih obmanjivali samo
da im isprazne džepove i uzmu novac, i u tome je krivica, ma kakva bila,
uglavnom bila na prevarantima a ne na prevarenima. Ali u ovom slučaju,
moram reći, krivica je bila uglavnom na obmanutom svetu ili podjednako i na
jednima i na drugima; a to je bila upotreba bajalica, čarobnih napitaka,
isterivanja duhova, amajlija i ne znam više kakvih sve priprema da se ojača
telo protiv kuge; kao da kuga nije u Božijoj ruci već u nekakvom vlasništvu
zlog duha te je treba odagnati znacima kista, zodijaka, papira iscrtanih raznim
čvorovima i nekakvim rečima ili figurama tu iscrtanim, kao što je posebno
bila reč Abrakadabra, uobličena u trougao ili piramidu, ovako:
ABRACADABRA
ABRACADABR
ABRACADAB
ABRACADA
ABRACAD
ABRACA
ABRAC
ABRA
ABR
AB
A
Druge su imale jezuitski
znak u krstu
IH
S
Ostale nisu imale nikakav
znak osim
Mogao bih utrošiti silno vreme govoreći protiv ludosti i istinskog zla ovih
stvari u času takve nevolje i о pitanjima sa takvim posledicama kao što jezaraza koja je zahvatila čitavu naciju. Ali u svom izlaganju ovih stvari radije
ću beležiti činjenice i pominjati samo ono što je bilo. Kako su ubogi ljudi
otkrili manjkavost svih ovih stvari i kako su mnogi od njih kasnije odnošeni
mrtvačkim kolima i bacani u zajedničke grobnice svake parohije sa svojim
vraškim bajalicama i tricama okačenim oko vrata, ostaje da se ispriča kada
dotle dođemo.
Sve ovo je bila posledica zbrke u kojoj su se ljudi našli posle prvog
saznanja da im je kuga pred vratima, a to se desilo oko Miholjdana 1664, ali
posebno posle smrti one dvojice u parohiji Sv. Egidija početkom decembra; i
ponovo, nakon sledeće uzbune u februaru. Jer, kada se kuga uistinu proširila,
počeli su da uviđaju kakva je ludost poverovati tim besprizornim stvorovima
koji su ih vukli za nos da bi im uzeli pare; i tada su njihovi strahovi počeli da
se upravljaju u drugom pravcu, to jeste ka zaprepašćenju i gluposti; nisu znali
kako da se ponašaju ili šta da učine da sebi pomognu ili olakšaju. Trčali su
po ulici od jedne susedne kuće do druge i čak od jednih vrata do drugih
neprestano vičući: „Bože, smiluj nam se! Šta će biti od nas?”
Uistinu, ubogi svet treba žaliti u jednoj stvari u kojoj je imao malo ili
nimalo olakšanja, što želim kazati sa ozbiljnim strahopoštovanjem i
osećanjem duboke savesti, za šta, možda, svako od onih koji budu pročitali
neće imati razumevanja; to jeste, otkako je smrt počela, moglo bi se reći, da
lebdi ispred svakih očiju, samo da zavirimo u njihove kuće i odaje i
zagledamo se u njihova lica. Mada je tu moglo biti i gluposti i lenjosti duha
(a tako je, velikim delom, i bilo), opet se istinska uzbuna digla u najdubljim
delovima mnogih duša. Mnoge savesti su se razbudile; mnoga okorela srca su
se umekšala suzama; mnogo je bilo pokajničkih ispovesti о dugo skrivanim
zločinima. Povredilo bi dušu svakog hrišćanina da čuje samrtničko
zapomaganje očajnih stvorova kojima se niko ne usuđuje da priđe da bi ih
utešio. Mnoštvo razbojništava, mnoštvo ubistava tada je javno ispoveđeno, a
niko nije preživeo da to zabeleži. Svet je mogao čuti, čak usput idući ulicom,
prizivanja Božije milosti kroz ime Isusa Hrista i reč: „Bio sam lopov”, „Bio
sam krivotvoritelj”, „Bio sam ubica” i slično, a niko se nije usuđivao da
zastane da bar malo zapita о tim stvarima, ili da pruži utehu jadnim
stvorovima koji u patnji, podjednako duše i tela, zapomažu. Neki od
sveštenika, u početku i kratko, posećivali su bolesne, ali to nije trebalo činiti.
Ući u neke kuće značilo je suočiti se sa smrću. Sami ukopnici, najtvrđeosobe u gradu, ponekad bi ustukli i tako se užasnuli da se nisu usuđivali da
uđu u kuće gde su zajedno nestajale čitave porodice i gde su okolnosti bile
posebno užasne, kao što se događalo; ali to je, uistinu, bilo samo pri prvom
naletu kuge.
Vreme ih je na sve to naviklo i posle su se usuđivali da svuda uđu bez
oklevanja, kako ću, dosta kasnije, biti u prilici da ispričam.
Sada ćemo krenuti od toga da je kuga već počela i da su vlasti stanju
stanovništva počele da obraćaju ozbljnu pažnju. Šta su učinili za uređivanje
stanovništva i zaraženih porodica posebno ću ispričati; ali što se tiče
problema zdravlja, vredno je ovde pomena kako je gradonačelnik Londona,
inače trezven i pobožan džentlmen, videvši glupu narav sveta koji trči za
raznim obmanjivačima i prevarantima što su, kako je rečeno, činili do
bezumlja, imenovao lekare i hirurge koji su imali da pomažu sirotinji -
mislim, zaraženoj sirotinji - i posebno je naredio Društvu lekara da objavi
uputstva о jeftinim lekovima za siromašne u svim okolnostima koje boleština
nosi. Ovo je uistinu bila jedna od najmilosrdnijih i najpravednijih stvari koja
je toga časa mogla biti učinjena, da bi se ljudi odvratili da blude oko vrata
svakog proizvođača oglasa i da slepo i bez razmišljanja uzimaju otrov kao
lek i smrt umesto života.
Ovo lekarsko uputstvo načinjeno je uz savetovanje čitavog Društva: a
kako je bilo posebno smišljeno da se koristi za sirotinjsko i jeftino lečenje,
javno je objavljeno tako da ga svako može videti i primerci su davani gratis
svakome ко bi ih poželeo. Ali, pošto je bilo javno i moglo se videti svakom
prilikom, neću ovde čitaoca njime zamarati.
Ne treba misliti kako ja hoću da umanjim lekarski autoritet kada kažem
kako je snaga boleštine, kada je dosegla svoj vrhunac, ličila na požar naredne
godine. Požar, koji je progutao ono što je kuga ostavila, nadvladao je sve
pokušaje suprotstavljanja; vatrogasne mašine bile su slomljene, vedra
pobacana u stranu, i sva ljudska sila bila osujećena i dovedena do svoga
kraja. Tako je kuga nadvladala sav trud lečenja; sami lekari bili su obrvani
njom sa svim svojim sredstvima predohrane u ustima; a ljudi su odlazili
drugima da bi im prepisali nešto i rekli šta da čine kada im se jave znaci
bolesti, i padali su mrtvi jer ih je uništio neprijatelj kojem su nameravali da
se suprotstave. Ovo se desilo nekolicini lekara, od kojih su neki spadali u
najuglednije, i nekima od najveštijih hirurga. Gomila prevaranata takođe jeumrla, onih koji nisu bili dovoljno ludi da veruju sopstvenim lekovima, о
kojima su morali da znaju da su dobri nizašta i koji su pre trebali da, kao i
svi drugi lopovi, pobegnu, svesni svoje krivice, od one pravde od koje nisu
mogli očekivati ništa do kaznu koju su zaslužili. Niti je to ikakvo
nipodaštavanje lekarskog napora i zalaganja reći da su i oni upali u opštu
nevolju; niti sam to nameravao; pre je hvala njima što su toliko izložili
sopstvene živote da ih čak izgube u službi ljudskog soja. Nastojali su da čine
dobro i da spasu živote drugih. Ali nismo mogli očekivati da lekari mogu
zaustaviti Božiji sud ili sprečiti boleštinu, naoružanu sa samog Neba da kazni
onaj greh zbog kojeg je i poslata.
Nesumnjivo, lekari su mnogima pomogli svojom veštinom i svojom
razboritošću i zalaganjem da očuvaju život i povrate zdravlje. Ali nimalo ne
umanjuje vrsnoću njihove veštine kada se kaže da nisu izlečili one kojima bi
se znaci bolesti već javili ili one koji su već bili smrtno zaraženi pre nego što
bi lekar bio pozvan, kako često bese slučaj.
Ostaje sada da se kaže koje je javne mere vlast preduzela za opštu
sigurnost i da bi sprečila širenje boleštine onda kada je izbila. Biću često u
prilici da govorim о razboritosti vlasti, njenom milosrđu, brizi za sirotinju i
trudu da obezbedi dobar poredak snabdevajući je namirnicama i sličnim,
kako je kuga bujala, kao što se kasnije dešavalo. Ali sada ću govoriti о
naredbi i uputstvima koje je vlast objavila za zaražene porodice.
Već sam pominjao nešto о zatvaranju kuća; neophodno je о tome pričati
posebno mada je ovaj deo istorije kuge vrlo žalostan, ali se mora ispričati i
najbolnija priča.
Kako rekoh, negde u junu su gradonačelnik Londona i Veće odbornika
počeli posebno da se brinu о uređenju grada.
Mirovne sudije za Midlseks, po uputstvu državnog sekretara, počele su
da zatvaraju kuće u parohijama Sv. Egidija-u-polju, Sv. Martina, Sv. Klimenta
i drugima, i to sa dobrim uspehom; jer je u nekoliko ulica gde je izbila kuga,
postoje uvedena stroga straža pred kućama zaraženih i vođeno računa о tome
da se tela pokopaju odmah pošto je ustanovljena smrt, kuga iz tih ulica
nestala. Takođe je primećeno da se kuga više rasplamsala u onim parohijama
gde se javila punom snagom nego što je to bio slučaj u parohijama
Bišopsgejta, Sordiča, Oldgejta, Vajtčepela, Stepnija i drugim; rani trud je na
taj način bio od velikog značaja u njenom obustavljanju.Ovaj postupak zatvaranja kuća je, koliko je meni poznato, prvi put
primenjen prilikom kuge koja se desila 1603, kada je kralj Džejms Prvi dobio
krunu; a naredbu о zatvaranju ljudi u njihove sopstvene kuće doneo je
svojom odlukom Parlament pod nazivom „Odredba о milosrdnoj brizi i propis
о osobama zaraženim od kuge”; na toj odredbi Parlamenta gradonačelnik i
londonski odbornici zasnovali su naređenje koje su sada sačinili a koje je
stupilo na snagu 1. jula 1665, kada je zaraženih u samom gradu bilo tek
nekoliko, a po poslednjem izveštaju u devedeset i dve parohije svega
četvoro; zatvorene su i neke kuće u gradu, a neki ljudi preseljeni u lazaret iza
Banhilskih polja, na putu za Ajslington - ovakvim postupkom, u času kada je
umiralo u celini skoro hiljadu nedeljno, u gradu ih je umrlo svega dvadeset i
osam i grad je srazmerno ostao zdraviji od bilo koga drugog mesta za sve
vreme zaraze.
Ove naredbe našega gradonačelnika su bile obnarodovane, kako rekoh,
samim krajem juna, a na snagu su stupile 1. jula i glasile su ovako:
N
AREDBE
 
DONESENE
 
I
 
OBNARODOVANE
OD
 
STRANE
 
GRADONAČELNIKA
 
I
 
ODBORNIKA
GRADA
 
LONDONA
 
POVODOM
 
ZARAZE
 
KUGOM
, 1665.
Z
A
 
VREME
 vladavine našeg pokojnog vladara kralja Džejmsa, blažena bila
njegova uspomena, izdata je Odredba о milosrdnoj brizi i propis о načinu na
koji se postupa sa osobama zaraženim kugom gde je data vlast mirovnim
sudijama, gradonačelnicima, kraljevskim predstavnicima u okrugu i drugim
glavešinama da u okviru svojih ovlašćenja imenuju istražitelje, tragače,
čuvare, negovateljice i ukopnike za zaražene osobe i mesta i da ih pod
zakletvom uvedu u njihove dužnosti. I ista odredba ovlastila ih je i da izdaju
druge naloge za koje im se učini da ih trenutna nužnost nalaže. Sada, u ovim
posebnim uslovima, vrlo je poželjno da bi se predupredila i izbegla bolest
(ako tako bude drago Svemogućem Bogu), da ovi službenici budu imenovani
i ove naredbe strogo poštovane.
Istražitelji da budu imenovani u svakoj parohijiPrvo se smatra potrebnim, i zato se naređuje da u svakoj parohiji moraju
biti jedna, dve ili više osoba dobrog porekla i ugleda izabrane i imenovane od
većnika, svoga predstavnika i opšteg saveta svakog okruga, pod imenom
istražitelja, da u ovom zvanju provedu najmanje dva meseca. Ako neka
odgovarajuća osoba odbije imenovanje, rečena strana koja je odbila da se
drži u zatvoru sve dok ne prihvati.
Istražiteljeva dužnost
Da se istražitelj zakune od strane odbornika da će istraživati i
ustanovljavati s vremena na vreme koja je kuća u svakoj parohiji zaražena i
koje su osobe bolesne, i od kojih bolesti, onoliko tačno koliko se mogu
obavestiti; i u slučaju sumnje da zabrani pristup dok se jasno ne ustanovi
koja je bolest. A ako pronađe zaraženu osobu da naredi konstejblu 
16
 da se ta
kuća zatvori; a ako konstejbl bude lenj i nebrižljiv, da о ovome izvesti
okružnog odbornika.
Čuvari
Da ispred svake zaražene kuće budu imenovana dva čuvara, jedan za
svaki dan, drugi za noć; i da ti čuvari posebno vode računa da nijedna osoba
niti uđe niti izađe iz takve zaražene kuće bez obzira na razlog, pod pretnjom
stroge kazne. I rečeni čuvar da vrši one dužnosti koje bolesna kuća potrebuje
i iziskuje; a ako bude odaslan od kuće kakvim poslom, da kuću zaključa i
ponese ključ sa sobom; i dnevni čuvar da u službi bude do deset noću a
noćni do šest ujutro.
Tragači
Da se obrati posebna pažnja imenovanju žena tragača u svakoj parohiji,
koje su na dobrom glasu i najboljeg porekla, kakvo se u ovom slučaju može
tražiti; i ove da se zakunu da će pažljivo istražiti i istinito izvestiti, shodno
svome znanju, da li je osoba čija su tela određena da ispitaju umrla od zaraze
ili kakve druge bolesti, koliko najtačnije znaju da odrede. I da ih lekari kojisu određeni da leče i sprečavaju zarazu pozivaju pred sebe rečene tragače
koji su, ili će biti, imenovani za nekolike parohije da se о njima brinu, sa
svrhom da zaključe koliko su potpuno ovi kvalifikovani za taj posao kao i da
ih povremeno proveravaju i ustanove razlog ako se ove pokažu manjkave u
svojim dužnostima. Da nijedan tragač za vreme zaraze ne može vršiti nijedan
javni posao ili zaposlenje, držati ikakvu prodavnicu ili tezgu, biti zaposlen
kao pralja ili u bilo kakvom opštem poslu uopšte.
Hirurzi
Za veću pomoć tragačima, jer je ranije bilo velikih zloupotreba u
pogrešnom izveštavanju о bolesti, da bi se bolje sprečavala zaraza, ovde se
naređuje da se odaberu i imenuju sposobni i poverljivi hirurzi, osim onih već
pridodatih bolnicama za kužne bolesti, i da se po njima grad i sloboštine
podele po četvrtima kako je najpogodnije i odgovarajuće; i svaki od ovih
hirurga da ima jedan kvart kao svoje područje; i svaki od rečenih hirurga da
se u svojoj četvrti pridruži tragačima u pregledanju tela sa svrhom da se
sačini istinit izveštaj о bolesti. I dalje, da će rečeni hirurzi posećivati i
pregledati one osobe po koje bilo bude pozvan, bilo mu na njih bude skrenuta
pažnja i uputi ga istražitelj svake parohije koje će obavestiti о bolesti rečenih
osoba. I zato, pošto će rečeni hirurzi biti izuzeti od svih drugih dužnosti i
posvetiti se samo ovoj zaraznoj bolesti, naređuje se da se svakom od rečenih
hirurga isplati dvanaest penija po telu koje je pregledao, da se isplate od
dobara pregledane strane ako je ova u stanju da to plati ili, u drugom slučaju,
od parohije.
Negovateljice
Ako se ijedna negovateljica iseli iz zaražene kuće pre isteka dvadeset
osmog dana otkako je bilo koja osoba umrla od zaraze, da se kuća u koju se
negovateljica preselila zatvori sve dok ne istekne dvadeset i osmi dan.
N
AREDBE
 
KOJE
 
SE
 
TIČU
 
ZARAŽENIH
 
KUĆA
I
 
OSOBA
 
OBOLELIH
 
OD
 
KUGEObaveštenja koja se imaju davati о bolesti
Domaćin svake kuće je dužan da, čim se neko u njegovoj kući požali bilo
na osip, bilo na rumenilo, bilo na guke na ma kojem delu svoga tela, ili se na
drugi način oseti opasno bolesnim, obavesti istražitelja zdravlja u toku
naredna dva sata pošto su se rečeni znaci pojavili.
Odvajanje bolesnih
Čim se od strane istražitelja, hirurga ili tragača ustanovi da je neka osoba
bolesna od kuge, ona će iste noći biti odvojena u istoj kući; i, pošto je tako
odvojena, tada, bez obzira da li je kasnije umrla, kuća u kojoj je bolesnik
mora biti zatvorena mesec dana, pošto ostali ukućani uzmu određena sredstva
predohrane.
Zračenje robe
Što se tiče postupka prema dobrima i robi zaraženog, njihova posteljina i
odeća i draperije u kući moraju biti dobro prozračene vatrom i takvim
mirisima koji su potrebni, u samoj kući pre nego što opet budu korišćeni.
Ovo se čini uz istražiteljevu dozvolu.
Zatvaranje kuća
Ako ijedna osoba poseti ijednog čoveka za kojeg se zna da je zaražen
kugom, ili svojevoljno uđe bez dozvole u kuću za koju se zna da je zaražena,
kuća u kojoj on stanuje biće zatvorena sve do dana о kojem odlučuje
istražitelj.
Niko da se ne seli iz zaražene kuće, osim itd.
Item, niko da se ne seli iz kuće u kojoj je pao u bolest u neku drugu kuću
(osim u bolnicu ili šator ili u neku takvu kuću koja je takođe u posedu
vlasnika zaražene kuće i u njoj su njegove sopstvene sluge) i da se svakasigurnost pruži parohiji u koju je došlo do preseljenja, da se sva pratnja i
nadzor rečenoj zaraženoj osobi obezbedi, kako je ranije u pojedinostima
opisano, bez ikakvih troškova po parohiju u koju se preseljenje ima obaviti i
da se ovo preseljenje obavi noću. I da bude protivzakonito da ijedna osoba
koja poseduje dve kuće preseljava bilo svoje zdrave, bilo bolesne ljude u
drugu po svom nahođenju, tako da, ako prvo tamo pošalje svoje zdrave, ne
može tamo poslati svoje bolesne, niti ponovo zdrave vratiti bolesnima; a da
oni isti koji budu poslati najmanje jednu sedmicu budu zatvoreni i isključeni
od društva, zbog straha od zaraze koja se nije odmah pojavila.
Sahrana mrtvih
Da sahrana umrlih od zaraze bude u najpogodnijim časovima, uvek ili pre
izlaska sunca, ili posle njegovog zalaska, u prisustvu starešine crkve ili
konstejbla i nikog drugog; i da nijednom od suseda ili prijatelja ne bude
dozvoljeno da telo isprati do crkve ili da uđe u kuću zaraženog, pod pretnjom
da njegova kuća bude zatvorena ili on bačen u tamnicu.
I da nijedno telo umrlog od zaraze ne bude sahranjeno niti ostane u crkvi
za vreme molitve, propovedi ili pouke. I da nijedom detetu ne bude
dozvoljeno da u času sahrane bilo kojeg tela u bilo kojoj crkvi, crkvenom
dvorištu ili grobnom mestu dođe blizu telu, kovčegu ili grobu. I da svi
grobovi budu duboki najmanje šest stopa. 
17
I naposletku, da svi skupovi i drugi pogrebi budu zabranjeni za sve vreme
trajanja zaraze.
Nikakva zaražena roba da ne bude prodavana
Da nikakva odeća, roba, posteljina ne budu odneseni ili odaslati iz ijedne
zaražene kuće, i da svim oglašivačima i raznosačima posteljine i stare odeće
da bi se prodala ili dala u najam bude zabranjen pristup i budu odstranjeni, i
da nikakvim starinarima posteljine i stare odeće ne bude dozvoljeno da bilo
gde na svojim tezgama ili prozorima na bilo kojoj ulici, uličici, javnom drumu
ili prolazu izlože bilo kakvu staru odeću ili posteljinu da bude prodata, pod
pretnjom tamnice. Ako bilo koji starinar ili druga osoba kupi bilo kakvuposteljinu, odeću ili bilo kakvu robu u zaraženoj kući, da njegova kuća bude
zatvorena kao zaražena i tako da ostane najmanje dvadeset dana.
Nijedna osoba da ne bude otpremljena iz bilo
koje zaražene kuće
Ako ijedna zaražena osoba bude imala sreću, zbog nebrižljivog nadzora
ili zbog bilo kojeg drugog razloga, da ode ili da bude
otpremljena sa zaraženog mesta na bilo koje drugo mesto, parohija iz koje
je takva osoba otišla ili bila otpremljena mora na sopstveni trošak zaraženu i
odbeglu osobu preneti i vratiti noću a sve umešane u ovaj slučaj kazniti po
uputstvima okružnog odbornika a kuća primaoca one zaražene osobe da se
zatvori na dvadeset dana.
Svaka zaražena kuća da bude označena
Da svaka zaražena kuća bude označena crvenim krstom dugačkim jednu
stopu na sredini vrata, vidljivim svakome i ovim uobičajenim rečima, znači
„Gospode, smiluj nam se”, ispisanim blizu krsta i da tu ostanu do zakonitog
otvaranja kuće.
Svaka zaražena kuća da bude nadgledana
Da konstejbl obilazi svaku zatvorenu kuću i da pazi na nju sa stražarem
koji čuva ukućane unutra i da ih snabdeva potrepštinama na njihov trošak
ako su za to mogući, ili na opšti ako nisu; a kuća da bude zatvorena za vreme
od četiri sedmice posle ozdravljenja.
Strogo da se poštuje naređenje da tragači, hirurzi, negovateljice i ukopnici
ne smeju da prođu ulicom a da ne nose u rukama crveni štap ili palicu
dugačku tri stope, jasno i vidljivo, i da ne smeju da idu niti u jednu kuću
osim sopstvene ili tamo gde im je naređeno ili gde su poslati; da im bude
zabranjeno i da se uzdržavaju od drugih ljudi, naročito ako su nedavno vršili
svoj posao ili dužnost.
UkućaniDa tamo gde ima više ukućana u jednoj i istoj kući, i dogodi se da je
neka osoba u toj kući zaražena, niti jedna osoba ili porodica iz takve kuće ne
srne preseliti zaraženog niti sama sebe bez dozvole istražitelja zdravlja u toj
parohiji; a usuprotnom, kuća gde se on ili oni presele da bude zatvorena kao
zaražena.
Najamna kola
Da se vodi računa о kočijašima najamnih kola (kao što je zapaženo da
neki od njih čine posle prenošenja zaraženih osoba u bolnicu za kužne bolesti
i na druga mesta) da ne koriste svoja kola u uobičajene svrhe sve dok ne
budu dobro prozračena i stajala nezaposlena pet ili šest dana posle takve
upotrebe.
N
AREDBE
 
О
 
ČIŠĆENJU
 
I
 
ODRŽAVANJU
 
ULICA
Da ulice budu čiste
Prvo, neophodno je i zato se naređuje da svaki kućevlasnik se pobrine da
ulica ispred njegove kuće bude dnevno čišćena i da se čistom održava čitavu
sedmicu.
Đubretari da iznose iz kuća
Da sve đubre i prljavština budu svakodnevno iznošeni iz kuća i da
đubretar oglasi svoj dolazak duvajući u trubu, kao što je i do sada činjeno.
Đubrišta da se odmaknu daleko od grada
Da se đubrišta odmaknu koliko god je moguće od grada i javnih prolaza i
da niko ne isprazni kola niti u jednu baštu blizu grada.
Pažnja da se vodi о pokvarenom mesui ribi i plesnivom kukuruzu
Da se posebna pažnja vodi da se nikakva smrdljiva riba ili pokvareno
meso ili plesniv kukuruz ili pokvareno voće ili bilo šta slično ne prodaju oko
grada niti u jednom njegovom delu.
Da se pivare i krčme zatvore
zbog plesnivih i nečistih bačvi.
Da se svinje, psi ili mačke ili pitomi golubovi ili kunići ne smeju držati
niti u jednom delu grada ili da ikakva svinja bude, ili luta, ulicama ili
uličicama, već da takvu svinju u obor otera pandur ili drugi službenik a da
vlasnik bude kažnjen po Odredbi Opšteg saveta i da svi psi budu ubijani od
strane ovlašćenih ubijača pasa.
N
AREDBE
 
KOJE
 
SE
 
ODNOSE
 
NA
 
RASKALAŠNE
 
OSOBE
 
I
BESPOSLIČARSKE
 
SKUPOVE
Prosjaci
Do sada ništa nije bilo toliki predmet žalbi kao množina skitnica i
lutajućih prosjaka koji su se rojili na svim mestima po gradu bivajući velikim
delom uzrokom zaraze i nisu bili ukinuti izbegavajući sve naredbe koje su u
tom smislu izdavane: zato se sada naređuje takvim konstejblima i svim onima
kojih se na bilo koji način ove stvari tiču da posebno povedu računa da se
nijednom lutajućem prosjaku ne dozvoli bilo kakav boravak na ulicama ovog
grada, pod pretnjom da kazna koju zakon propisuje bude strogo i savesno
izvršena nad njima.
Predstave
Da sve predstave, borbe medveda, igre, pevanje balada, pesničenja i
slične prilike za okupljanje sveta budu odmah zabranjene i da svaki okružni
odbornik strogo kazni učesnike u ovom.Proslave
Da sve javne proslave a posebno one koje priređuju udruženja ovog
grada i večere u krčmama, pivnicama i drugim javnim mestima budu
zabranjene do sledeće naredbe i dozvole; a da se novac koji bi se u to utrošio
sačuva i upotrebi za dobrobit i pomoć zaraženoj sirotinji.
Pijančenje
Da se razuzdano pijančenje u krčmama, pivnicama, kafanama i
podrumima strogo nadgleda kao rasprostranjeni greh naših dana i jedan od
najvećih uzroka širenja kuge. I da nijedno društvo niti osoba ne srne da
ostane ili da uđe u krčmu, pivnicu ili kafanu da pije posle devet sati uveče,
shodno starom zakonu i običaju ovog grada, pod pretnjom kazni tada
propisanih.
I za bolje sprovođenje ovih naredbi i drugih pravila i uputstava koje će
se, kako okolnosti budu zahtevale, ukazati potrebnim: naređuje se i zahteva
da se svi odbornici, zamenici i članovi opšteg odbora susreću nedeljno,
jednom, dva puta, tri puta ili češće (kako stanje zahteva) najednom
zajedničkom mestu uobičajenom za njihova odbore (čistom od zaraze), da se
savetuju kako će se rečene naredbe savesno sprovoditi; a da to mesto nipošto
ne bude toliko blizu nekog zaraženog mesta da bi njime moglo biti ugroženo.
A rečeni odbornici i zamenici i članovi opštih odbora u svojim odborima
mogu sprovesti i svaku drugu dobru naredbu izrečenu od njihove strane i
strane rečenih skupova koja se brine i ima za cilj očuvanje zdravlja podanika
Njegovog Veličanstva od zaraze.
Ser Džon Lorens,
gradonačelnik
Ser Čarls Voterman
Ser Čarls Do
}
Šerifi
Suvišno je reći da su se ove naredbe odnosile samo na ona mesta koja subila pod gradonačelnikovom jurisdikcijom, tako da je potrebno primetiti da
su mirovne sudije u parohijama i mestima koje smo zvali zaseocima i
spoljnim mestima primenile isti postupak. Koliko se sećam, naredbe о
zatvaranju kuća nisu tako brzo donesene na našoj strani jer, kako već rekoh,
kuga nije dospela do istočnih delova grada niti bila u njima toliko žestoka
sve do početka avgusta. Na primer, ukupan zbir od 11. do 18. jula iznosio je
1761 umrlog, ali ih je opet od kuge umrlo samo 71 u svim onim parohijama
koje nazivamo Taure Hamlets i to je ovako izgledalo:
Sledeće
sedmice
Do
1. avgusta
Oldgejt
14
34
65
Stepni
33
58
76
Vajtčepel
21
48
79
Sv. Katarina,
Tauer
2
4
4
Triniti, Minoris
1
1
4
71
145
228
A uistinu je plima žestoko nadolazila jer su sahrane iste sedmice, u
susednim parohijama, brojale ovako:
Ogroman
porast
Do 1.
avgusta sledeće
sedmice kao:
Sv. Leonard
Šordić
64
84
110
Sv. Botofls,
Bišopgejt
65
105
116
Sv. Gil, Kriplgejt
213
421
554
342
610
780Zatvaranje kuća je prvo smatrano vrlo surovim i nehrišćanskim
postupkom i ubogi ljudi koju su bili tako zatvoreni gorko su naricali. Žalbe
zbog surovosti takođe su svakodnevno iznošene pred našeg gradonačelnika
zbog kuća zatvorenih bezrazložno (a ponekih i zlonamerno). Ne mogu о tome
suditi: ali posle istrage nakon mnogih tako glasnih žalbi ustanovljeno je da
kuće treba da ostanu zatvorene; a opet druge, pošto su ispitane bolesne osobe
i ispostavilo se da bolest nije zarazna ili, ako je bila nesigurna, a bolesnici
pristali da budu preneseni u bolnicu za kugu, bile su oslobođene.
Istina je da zatvaranje vrata na kućama ljudi i postavljanje čuvara da tu
danonoćno sprečava ukućane da izađu ili da iko dođe к njima, u času kada bi
možda zdravi ljudi mogli pobeći, ako bi se razdvojili od bolesnih, izgleda
nemilosrdno i surovo; u ovom bednom zatočenju propalo je mnogo sveta koji
bi, razumno je verovati, izbegao boleštini da je imalo slobodu, mada je kuga
bila u kući; zbog čega su se ljudi u početku bunili i bili nezadovoljni i
nekoliko je nasilja počinjeno nad ljudima koji su bili određeni da nadgledaju
tako zatvorene kuće; takođe je nekolicina ljudi na silu na mnogim mestima
provalila iz kuća, kako ću usput ispripovedati. Ali opšte dobro bilo je ono
što je opravdavalo pojedinačne nepravde i nije bila opaženo nikakvo
ublažavanje odredaba vlasti, makar ja za to nisam čuo. Tako su ljudi počeli
da pribegavaju svim vrstama lukavština da nekako izađu; i ispunilo bi
omanju knjigu kada bi se nabrojala sva domišljanja kojima su ljudi u takvim
kućama pribegavali da zavaraju oči čuvara tu određenog, da ga prevare, i da
pobegnu i da se probiju iz kuća, pri čemu su se često događali nitkovluci a
katkad i nesreće; о tome posebno.
Dok sam jednoga jutra, oko osam sati, išao Haundičom, čuo sam veliku
graju. Uistinu, nije bila neka gužva, jer svet nije rado ostajao zajedno ili se
dugo zadržavao tamo gde bi se zatekao; ni ja nisam dugo ostajao. Ali vika je
bila toliko glasna da je smesta potakla moju radoznalost i obratio sam se
jednom koji je gledao kroz prozor pitavši ga šta se događa.
Izgleda da se tu nalazio čuvar zadužen da bude na vratima kuće koja je
bila zaražena, ili proglašena zaraženom i zatvorena. Bio je tu ćele dve noći
zaredom, kako je pričao, i dnevni čuvar je tu proveo jedan dan a sada je
dolazio da ga smeni. Za sve to vreme nikakva se buka nije mogla čuti u kući
niti ikakvo svetio videti; nisu ništa tražili, nisu ga slali po bilo kakvenarudžbe, što se ispostavljalo kao glavni posao čuvara; niti su ga, kako reče,
na bilo koji način uznemiravali sve do ponedeljka ujutro, kada je čuo grdan
plač i vrisku iz kuće, što je, kako je pretpostavljao, značio da neko u kući
upravo umire. Izgleda da su se prethodnu noć mrtvačka kola, kako su ih
zvali, tu zaustavila i da je služavka mrtva donesena do vrata a ukopnik ili
nosač, kako su ih zvali, stavio je u kola, zamotanu samo u zeleni vuneni
pokrivač i odneo je.
Izgleda da je čuvar zalupao na vrata kada je čuo tu buku i plač i dugo mu
niko nije odgovorio; ali napokon je neko provirio i rekao ljutitim, mirnim
glasom, kroz koji opet kao da se nazirao plač, ili glasom nekoga koje plakao:
„Šta ‘oćeš pa tako lupaš?”. Ovaj je odgovorio: „Ја sam čuvar! Kako ste? Šta
se zbiva?”. Osoba je odgovorila: „Šta te briga? Zaustavi mrtvačka kola.”
Izgleda da je to bilo oko jedan sat. Ubrzo potom, pričao je momak, zaustavio
je mrtvačka kola i potom lupao ponovo, ali niko nije odgovorio. Nastavio je
da lupa i oglašivač je uzviknuo nekoliko puta: „Iznesite svoga mrtvog”; ali
niko nije odgovorio sve dok čovek koji je vozio kola, pošto je bio pozvan u
druge kuće, nije morao krenuti odvezao se.
Čuvar nije znao šta sada da čini tako da nije ništa preduzeo sve dok
jutarnji čovek ili dnevni čuvar, kako su ga zvali, nije došao da ga smeni.
Pošto ga je о ovim pojedinostima izvestio, obojica su stala dugo lupati na
vrata, ali niko nije odgovarao; a onda su primetili da je prozor kroz koji je
gledala ona osoba koja je odgovorila ranije, na drugom spratu, stalno otvoren.
Njih dvojica su potom, da zadovolje svoju radoznalost, uzela dugačke
merdevine, i jedan od njih je došao do prozora i pogledao u sobu, gde je
video jednu ženu koja je ružno ležala mrtva na podu, jer na sebi nije imala
nikakve odeće osim svoje košulje. I mada je on glasno zvao i gurnuvši svoju
dugačku batinu snažno lupao po podu, nije mu odgovorio ni zvuk ni glas; niti
se išta čulo u čitavoj kući. Potom se vratio dole i izvestio svoga druga koji
se takode popeo; i pošto su ustanovili kako stoje stvari, odlučili su da izveste
bilo gradonačelnika bilo neke druge vlasti о svemu, ali nisu želeli da ulaze
kroz prozor. Izgleda da je vlast, po obaveštenjima ove dvojice, naredila da se
provali u kuću ovlastivši konstejbla i druge osobe da tome prisustvuju, da
ništa ne bi moglo biti opljačkano; tako je i učinjeno i niko u kući nije
pronađen osim mlade žene koju su drugi ukućani, pošto je bila zaražena i
neizlečiva, ostavili da sama umre, a svi oni otišli pronašavši neki način daobmane čuvara i otvore vrata, ili nekako izađu na zadnja vrata, ili preko
krovova kuća, tako da on о tome ništa nije znao; a što se tiče vriske i plača
koje je čuo, pretpostavljalo se da su to bili očajni krici porodice na gorkom
rastanku kakav je, sigurno je, morao biti ovaj rastanak sa sestrom domaćice
kuće. Domaćin, njegova žena, nekoliko dece i posluga, svi do jednog otišli su
i umakli, bolesni ili zdravi, to nikada nisam saznao; niti sam se, uistinu,
mnogo raspitivao.
Mnogo je takvih bekstava učinjeno iz zaraženih kuća, naročito kada bi
čuvara poslali da nešto nabavi; jer je njegov glavni posao bio da ide u
nabavku kada bi ga porodica poslala; to znači za potrepštine, poput hrane i
lekova; da dovede lekare, ako bi ovi došli, ili hirurge ili negovateljice ili da
naruči mrtvačka kola i slično; ali opet pod uslovom da kada odlazi zaključa
spoljna vrata i ponese sa sobom ključ. Da bi ovome doskočili i prevarili
čuvara ljudi su za svoje brave napravili dva ili tri ključa, ili bi našli način da
odvrnu pričvršćenu bravu kada su u kući i tako, kada bi poslali čuvara na
pijacu ili u pekaru, za neku sitnicu, otvarali bi vrata i izlazili po svojoj volji.
Ali pošto je ovo otkriveno, kasnije su službenici dobili naređenja da stave
katanac sa spoljašnje strane vrata kao i klin na njima, ako to smatraju
potrebnim.
U jednoj drugoj kući, kako sam obavešten, u ulici blizu Oldgejta, ćela
porodica bila je zatvorena i zaključana pošto se služavka razbolela. Domaćin
kuće se žalio preko svojih prijatelja gradskom odborniku i gradonačelniku i
prihvatao da se služavka prenese u bolnicu, ali su ga odbili; tako su vrata
bila označena crvenim krstom, katanac stavljen napolje, kako je već
pomenuto, i čuvar poslat da pazi na vrata shodno naredbi.
Pošto je domaćin kuće shvatio da neće biti nikavkog popuštanja, već da
on, njegova žena i njegova deca moraju biti zaključana sa ubogom, zaraženom
služavkom, pozvao je čuvara i rekao mu da mora otići da dovede
negovateljicu koja će paziti ubogu devojku, jer će za sve njih predstavljati
sigurnu smrt ako budu morali da je leče; i otvoreno mu je rekao da to neće
činiti, da služavka mora propasti ili usled boleštine ili će izgladneti nasmrt jer
je on zabranio svakome iz svoje porodice da joj se približi; a ona leži u
tavanskoj sobi na četvrtom spratu, odakle se neće čuti ni njen plač ni pozivi u
pomoć.
Čuvar je to prihvatio i pošao i pronašao negovateljicu, kako muje bilonaloženo, i doveo je isto veče. Za to vreme je domaćin kuće probio veliku
rupu u svojoj radnji u magacinu, ili u radnji gde je ranije bio neki kipar, ali je
taj zakupac, kako bi se moglo pogoditi u ovakvim nesrećnim vremenima, bio
mrtav ili se odselio, tako da je domaćin imao ključ kod sebe. Tako je uspeo
da se probije u ovu radionicu, što ne bi mogao učiniti da se čuvar nalazio
pred vratima, pošto bi ga buka, koju je ovaj morao napraviti, svakako
uznemirila; rekoh, pošto se probio u radnjicu, sedeo je mirno sve dok se
stražar nije vratio sa negovateljicom, kao i čitav sledeći dan. Ali sledeće noći
poslao je čuvara opet po nekakvu beznačajnu nabavku, kako sam čuo,
apotekaru da napravi zavoj za služavku, što je ovaj morao da čeka da se
napravi, ili nešto slično, što je zahtevalo da provede dalje od kuće neko
vreme; za to vreme je sam sa svojom porodicom napustio kuću i ostavio
negovateljicu i čuvara da sahrane ubogu devojku, što znači da je ubace u
kola - i pobrinu se о kući.
Mogu ispričati gomilu sličnih priča, dovoljno osobitih, sa kojima sam se
često susretao tokom ove nesrećne godine - to jeste, slušao ih - i koje
izgledaju sasvim istinite ili sasvim blizu istine; što znači, u celini, da su
istinite: jer u takvim vremenima niko ne može proveriti sve pojedinosti.
Takođe je bilo nasilja nad čuvarima, kako se saznalo, na mnogim mestima; i
verujem da je, od početka zaraze do kraja, najmanje osamnaest ili dvadeset
čuvara bilo ubijeno ili smrtno povređeno, što su uradili ljudi iz kuća koje su
bile zaražene i zatvorene kada su, pri pokušaju da izađu napolje, naišli na
otpor.
Niti se, uistinu, išta drugo i moglo očekivati jer je u gradu bilo onoliko
zatvora koliko je bilo zatvorenih kuća; a kako zatvoreni ili utamničeni ljudi
nisu bili krivi ni za šta drugo osim za sopstveni jad, njima je to bilo još
neizdržljivije.
A postojala je još jedna razlika, naime, svaki je zatvor, kako ga slobodno
mogu nazvati, imao samo jednog tamničara koji je trebalo da čuva čitavu
kuću, ali su mnoge kuće bile tako napravljene da su imale po nekoliko izlaza,
koja manje, koja više, a neke i na nekoliko ulica, te je bilo nemoguće jednom
čoveku da pazi na sve prolaze da bi sprečio bekstvo ljudi očajnih, iz straha
zbog okolnosti u kojima su se obreli, ogorčenih zbog načina na koji se sa
njima postupa, ili zbog širenja same boleštine; tako da su oni pričali sa
čuvarem na jednoj strani kuće dok bi porodica bežala na drugoj.Na primer, u Kolman Stritu postojala je gomila uskih prolaza, kao i
danas. Zatvorili su kuću u onome što tamo zovu Beli prolaz; a ova kuća je
imala stražnji prozor, ne vrata, u dvorište koje je vodilo u Prolaz zvona.
Konstejbl je postavio čuvara na vrata kuće, gde je ovaj stajao, kao i njegov
drug, danonoćno, dok je čitava porodica uveče izašla kroz taj prozor u
dvorište ostavivši ubogog momka da motri i pazi čitavu noć.
Nedaleko od istog mesta podmetnuli su čuvaru barut i ubogi momak je
užasno izgoreo; i dok je on strašno vrištao a niko se nije usuđivao da priđe
blizu i pomogne mu, čitava porodica je iskoristila priliku da se izvuče kroz
prozore jednospratnice ostavivši dvoje bolesnih da zapomažu. Poslate su
negovateljice da se o njima pobrinu, ali one koje su pobegli nikada nisu
pronašli, sve dok se, po prestanku kuge, nisu vratili; ali kako se ništa nije
moglo dokazati, ništa im se nije ni desilo.
Takođe treba imati u vidu da su ovi zatvori bili bez lanaca i kugli, kojima
su opremljeni naši obični zatvori, tako da su se ljudi mogli provlačiti kroz
prozore, čak i naočigled čuvara, noseći sa sobom mačeve i pištolje i preteći
ubogom bedniku da će ga ustreliti ako se odupire ili zove u pomoć.
Opet u drugim slučajevima, postojale su bašte i zidovi ili ograde između
zatvorenih kuća i njihovih suseda ili dvorišta i šupe; a susedi su, na usrdna
zaklinjanja, iz prijateljstva puštali ljude da pređu preko njihovih zidova ili
ograda, tako dospeju u njihovo dovorište i izađu na susedna vrata; ili bi ljudi
potplatli susedsku poslugu da ih noću pusti; ukratko, zatvaranje kuća nije
bilo nešto u šta se vredelo pouzdati. Niti je imalo poslužilo svrsi pošto je
ponajviše činilo ljude toliko očajnim da su bili potaknuti na ovakve krajnosti
da se probiju napolje uz sve izazove.
A što je još gore, oni koji su se ovako probili više su širili zarazu koju su
sa sobom nosili lutajući naokolo, u očajnim okolnostima, nego što bi to inače
činili; jer, svako ко razmotri sve detalje ovakvih slučaja mora biti svestan, a
mi nimalo ne sumnjamo, da je sama surovost ovog zatočenja ljude učinila
očajnima i naterala ih da beže od svojih kuća uprkos svim opasnostima, pred
kugom koja im jasno preti, ne znajući ni šta da čine niti, uistinu, šta su učinili;
i mnogi koji su to učinili bili su dovedeni u takvu nuždu i krajnost da su
propadali na ulicama od iscrpljenosti ili padali bukteći u groznici. Drugi su
lutali po poljima, kako ih je već vodilo njihovo očajanje, ne znajući ni kuda
idu ni kuda da krenu; sve dok, malaksali i umorni, nemajući nigde predaha,jer su u kućama i selima usput odbijali da im daju smeštaj bez obzira da li su
zaraženi ili ne, propadali kraj druma ili se zavlačili negde u ambare da tu
umru, a da se niko nije usuđivao da im priđe ili pomogne im, mada možda
nisu ni bili zaraženi, ali im to niko nije verovao.
Na drugoj strani, kada bi se kuga prvi put pojavila u porodici - znači,
kada bi neko od članova porodice izašao napolje i nepažnjom ili nekako
drukčije zakačio boleštinu i doneo je kući - porodica bi to svakako saznala
pre službenih osoba koje su, kako ste videli u naredbi, bile ovlašćene da
ispitaju sve što se obolelih tiče kada saznaju za njihovu bolest.
U ovom međuperiodu, između bolesti i dolaska istražitelja, domaćin
porodice imao je priliku i mogućnost da se preseli, ili da preseli čitavu svoju
porodicu ako zna kuda bi, što su mnogi i učinili. Ali, najveća nesreća bila je
u tome što su mnogi to učinili pošto su sami bili uistinu zaraženi, i tako su
boleštinu preneli u one kuće koje su bile tako gostoljubive da ih prime, što
je, mora se priznati, bilo vrlo surovo i nezahvalno.
I ovo je bio razlog opšteg uverenja, ili pre sablazni, koja se širila о
odlikama zaraženih ljudi; to jeste, da oni ni najmanje nisu vodili računa niti su
marili da li će zaraziti druge, о čemu ne mogu reći ništa drugo do da ovakve
glasine nisu bile lišene izvesne istine, mada se to nije odnosilo na sve, kako
se tvrdilo. Kakav bi se prirodan razlog mogao navesti za takvo zlo ponašanje
u času kada bi ljudi mogli biti svesni da će se uskoro pojaviti pred licem
Božije pravde, ja ne znam. Sasvim sam siguran da se to protivi i veri i
moralu, kao i plemenitosti i ljudskosti, ali bih о tome govorio kasnije.
Sada govorim о ljudima očajnim u strahu od zatvaranja i njihovom
probijanju odatle lukavstvom ili snagom, bilo pre nego što su zatvoreni ili
posle toga, čija beda nije postala manja kada su se našli napolju, već žalosno
uvećana. Na drugoj strani, mnogi koji su ovako izašli imali su pribežišta i
druge kuće gde su se zaključali i skrivali sve dok se kuga nije okončala; a
mnoge porodice, predvidevši približavanje boleštine, snabdele su se
namirnicama dovoljnim za više porodica i zaključale, i učinile to tako
potpuno da ih niko nije ni čuo ni video sve dok zaraza nije potpuno iščezla,
kada su se pojavili napolju zdravi i čili. Mogao bih nabrojati nekoliko
ovakvih slučajeva i ispričati vam pojedinosti kako su to izveli; jer
nesumnjivo je da je to bio najsigurniji korak koji su mogli preduzeti oni koji
nisu bili u prilici da se odsele ili koji za taj slučaj nisu imali odgovarajućeutočište negde napolju; a ovako, zaključani, kao da su se nalazili stotinama
milja daleko. Ne mogu se setiti da se ijednoj od ovih porodica desilo ikakvo
zlo. Od svih njih, naročito je padala u oči nekolicina holandskih trgovaca koji
su svoje kuće uredili kao kakav opsađeni garnizon ne puštajući nikog ni
napolje ni unutra ni blizu, a naročito onaj što je stanovao u Trogmorton Stritu
a kuća mu je gledala na Drejpers Garden.
Ali, vraćam se na slučajeve porodica zaraženih i od strane vlasti
zatvorenih. Beda ovih porodica ne da se opisati; i stalno su se iz ovakvih
kuća čuli najočajniji jauci i krici jadnih ljudi, užasnutih i uplašenih nasmrt
samim pogledom na stanje u kojem leže njihovi najdraži i stravom što su tu
zatvoreni.
Sećam se, i dok pišem ovu priču, čini mi se da ponovo čujem taj krik
izvesne dame koja je imala samo jednu ćerku, mladu devojku od oko
devetnaest godina i bila je vlasnica znatnog imanja. Bili su jedini stanari u
kući u kojoj su se nalazili. Mlada žena, njena majka i služavka zbog nečeg su
izašle napolje, ne sećam se zašto, a kuću nisu zatvorile; ali neka dva sata
pošto su se vratile, mlada dama se požalila da se ne oseća dobro; posle četvrt
časa je povraćala i osetila žestok bol u glavi. „Molim te, Bože”, rekla je
njena majka u užasnom strahu, „samo da nije kuga!” Bol u glavi bivao je sve
jači, majka je naredila da se devojčina postelja ugreje i da je smeste u
postelju i pripremila njene stvari da se prozrače, što je obično bio prvi lek
koji se koristio kada se jave prvi znaci boleštine.
Kada je postelja bila prozračena, majka je razodenula mladu ženu i čim je
ona takva legla u krevet, odmah je, razgledajući svoje telo pri sveći, otkrila
kobne guke u unutrašnjosti svojih prepona. Njena majka, ne mogavši da se
uzdrži, bacila je sveću i jauknula takvim jaukom koji bi užasnuo najokorelije
srce na svetu; jer nije to bio tek jauk ili plač, već je strava obuzela čitav njen
duh, te je ona prvo klonula, zatim se povratila, potom jurnula kroz čitavu
kuću, uz stepenice, pa niz stepenice, kao neko ко ludi, a uistinu je ludela, i
nastavila je da jauče i kriči nekoliko sati ostavši bez razuma ili makar bez
vladavine razuma; i, koliko mi je poznato, nikada više nije sasvim došla sebi.
A mlada žena je već tada bila mrtva jer se gangrena, čiji su znak otekline,
proširila po čitavom telu i umrla je za manje od dva sata. Ali je majka
nastavila da jauče, ne znajući ništa više о svom detetu, još satima pošto je
ova umrla. Davno se to desilo i nisam više siguran, ali mi se čini da se majkanije nikada oporavila i da je umrla dve ili tri sedmice kasnije.
Ovo je izuzetan slučaj i zato ga tako u pojedinostima pričam jer sam о
njemu toliko slušao; ali bilo je bezbroj sličnih slučajeva i često se u
sedmičnom izveštaju po dva ili tri puta navodio kao uzrok smrti „strah”; a
tačnije bismo to mogli nazvati smrtnim strahom. Ali osim onih koji su bili
toliko ustravljeni da su umrli ugledavši guke, bilo je mnogo onih koje je strah
odveo do drugih krajnosti, nekima uzevši razum, nekima pamćenje, a nekima
čula. Ali, da se vratim zatvaranju kuća.
Kao što je, kako rekoh, nešto sveta izašlo iz svojih kuća lukavstvom, tako
su neki drugi izašli podmitivši čuvare i dajući im novac da ih puste da tajno
odu noću. Mislim da je u takvim vremenima podmitljivost onaj greh za koji
se ljudi najmanje mogu osuđivati i te uboge ljude u stanju sam tek da žalim i
bilo mi je teško da gledam kada su trojicu ovih čuvara javno bičevali po
ulicama jer su dopustili ljudima da napuste svoje zatvorene kuće.
Ali uprkos ovoj strogosti, novac je mamio uboge ljude, i mnoge porodice
našle su sredstva da ih potplate i tako umaknu pošto su bili zatvoreni; i mada
nije bilo lako proći ijednim drumom posle 1. avgusta, opet je bilo mnogo
načina da se umakne i neki su, slutim, sa sobom imali šatore i postavili ih u
polju noseći sa sobom postelje ili stelje da na njima leže, i namirnica za jelo i
tako su živeli poput pustinjaka u ćeliji jer se niko nije usuđivao da im se
približi; i više priča postoji о takvima, neke smešne, neke tragične, о nekima
koji su živeli kao lutajući hodočasnici u pustinji i umakli napravivši sebi
takva skloništa da je to teško verovati, a koji su opet imali više slobode nego
što bi se, u takvom slučaju, moglo očekivati.
Poznata mi je priča о dva brata i njihovom rođaku, koji su, mada sva
trojica samci, ostali predugo u gradu da bi mogli da izađu, i zaista nisu znali
gde bi našli ikakvo utočište, niti imajući gde da otputuju, učinili za sebe
nešto što u prvi mah može izgledati očajnički, ali je tako prirodno da je
prosto čudnovato da više sveta nije učinilo ništa slično u to vreme. Bili su
siromašni, ali ipak ne toliko bedni da se nisu mogli opskrbiti nekim sitnicama
koje mogu služiti da se duša i telo održe zajedno; i ustanovivši da boleština
jača na najgori mogući način odlučiše da se odmaknu koliko god mogu i
kretoše.Jedan od njih je bio vojnik u poslednjim ratovima a još ranije u
Nizozemskoj i kako nije imao nikakav drugi zanat osim svojih ruku, a sem
toga je bio i ranjen i nesposoban da radi teške poslove, neko vreme je imao
posao kod pekara u Vapingu.
Brat ovog čoveka bio je pomorac, ali mu se nekako desilo da povredi
nogu pa tako nije mogao na more, već je za život zarađivao u radionici jedara
u Vapingu ili tu negde; a budući da je bio dobar domaćin, uštedeo je nešto
novca te je bio najbogatiji od sve trojice.
Zanat trećeg čoveka je bio stolarski ili drvodeljski; bio je čovek čvrstih
ruku bez drugog imanja osim svoje kutije ili korpe sa alatom, a uz njenu
pomoć je u svakom času mogao zaraditi za svoj život koliko se u ovakvom
vremenu moglo očekivati, gdegod da krene - i živeo je blizu Šadvela.
Sva trojica su živela u parohiji Stepni koja je, kako već rekoh, bila
poslednja i najmanje zaražena i ostali su tu sve dok jasno nisu videli da kuga
napušta zapadni deo grada i kreće se ka istoku, gde su oni živeli.
Priču о ova tri čoveka, moleći pri tom čitaoca da ne traži jamstvo za
svaku pojedinost niti da me optuži za greške, ispričaću onoliko verno koliko
mogu u veri da je ona veoma dobar obrazac koji bi svaki siromašan čovek
mogao slediti u slučaju da se opet dogodi neka ovakva opšta nesreća; a ako
nas beskrajna Božija milost toga poštedi, opet će priča na mnogo načina biti
korisna jer, nadam se, nikada se ne može reći da od pripovedanja nema
koristi.
Sve ovo što sam rekao kazao sam da se upamti pošto sada imam još
nešto da kažem о sebi samom.
U prvo vreme sam se slobodno kretao ulicama, mada ne tako slobodno da
bih sebe doveo u očiglednu opasnost izuzev kada je iskopana velika jama u
crkvenom dvorištu naše parohije u Oldgejtu. Strašna je to jama bila i nisam
mogao odoleti sopstvenoj radoznalosti da ne odem i vidim je. Koliko sam
mogao proceniti, merila je četrdeset stopa u dužinu i bila široka petnaest ili
šesnaest stopa i, u trenutku kada sam je prvi put video, duboka devet; ali se
pričalo da su je kasnije, na jednom delu, produbili na skoro dvadeset stopa, a
dalje nisu mogli zbog vode; a izgleda da je, osim ove, iskopano još nekoliko
dubokih jama. Jer, iako je kugi trebalo dugo da dođe u našu parohiju, kada je
jednom došla, besnela je više nego bilo gde u Londonu ili okolini upravo u
dve parohije, u Oldgejtu i Vajtčepelu.Rekoh da su iskopali nekoliko jama na drugom mestu onda kada je
boleština počela da se širi po našoj parohiji, a naročito od časa kada su
mrtvačka kola počela da kruže parohijom, što se nije dešavalo sve do
početka avgusta. U svaku od ovih jama stavljeno je verovatno pedeset ili
šezdeset tela; tada su napravili veće rupe gde su sahranjivali one koje su kola
donosila, što je, od sredine do kraja avgusta, značilo od 200 do 400 svake
sedmice; a nisu mogli kopati veće jame jer su vlasti tražile da nijedno telo ne
bude na dubini manjoj od šest stopa; a voda se pojavljivala na nekih šesnaest
ili sedamnaest stopa te se nije moglo stavljati više ljudi u jamu. Ali sada,
početkom septembra, kada je kuga besnela na najstrašniji način, a broj
sahrana u parohiji bio veći no što je iko pamtio u ijednoj londonskoj parohiji,
naređeno je da se kopaju ove strašne provalije - jer tako se uistinu mogu
nazvati, pre nego jame.
Očekivalo se da će ove jame biti dovoljne mesec dana ili više pošto budu
iskopane, a neki su optuživali starešine crkve što su dozvolili tako strašnu
stvar govoreći im da se pripremaju da pokopaju čitavu parohiju i slično; ali
se ispostavilo da crkvene starešine znaju stanje u parohiji bolje nego drugi;
jer u jamu koja je bila završena 4. septembra, a čini mi se da su u nju počeli
sahranjivati šestoga, već su do 20, dakle za samo dve nedelje, bacili 1114
tela te su je morali zatrpati da bi tela ostala na najmanje šest stopa od
površine. Ne sumnjam da još u parohiji ima živih starih ljudi koji bi ovo
mogli povrditi i koji bi čak bili u stanju bolje od mene da pokažu tačno mesto
u crkvenom dvorištu gde jama leži. Oznaka za mesto se mnogo godina mogla
videti u dvorištu jer se nalazila u paraleli sa onim prolazom koji ide uz
zapadni zid dvorišta prema Haundsdiču i skreće opet istočno u Vajtčepel
izbijajući blizu krčme „Kod tri kaluđerice".
Bilo je to negde oko 10. septembra kad me je moja radoznalost odvela ili
tačnije odvukla, da odem da opet vidim ovu jamu, gde je tada bilo pokopano
oko 400 ljudi; i nije mi bilo dosta da je vidim po danu, kako sam učinio
ranije, jer tada nije imalo šta da se vidi osim nabacane zemlje; jer na sva ova
tela smesta bi se nabacala zemlja od strane onih koji su prozvani ukopnicima
mada ih u drugim vremenima zovu pogrebnicima; već sam se odlučio da
odem noću i vidim kako ljude tamo bacaju.
Postojala je stroga naredba da se ljudi spreče da se približe ovim jamama
i ona je izdata da bi se sprečila zaraza. Ali posle izvesnog vremena, ovanaredba je dobila još jedan razlog, jer ljudi koji su bili zaraženi i približavali
se svome kraju, a zahvaćeni bunilom, jurili bi do ovih jama tek zaogrnuti
svojim ćebadima ili pokrivačima i bacali se unutra, kako bi se reklo,
sahranjujući sebe.
Ne mogu reći da su službena lica ikom dozvoljavala da svojevoljno tu
leži; ali sam čuo da su do velike jame u Finsberiju, u parohiji Kriplgejt, koja
je ležala otvorena u poljima jer oko nje nije bilo nikakvog zida, došli mnogi i
bacili se u nju i tu izdahnuli pre nego što je na njih bačena zemlja; i pošto su
došli oni koji su trebali da druge sahrane, ove su pronalazili potpuno mrtve,
mada još tople.
Ovo malo može poslužiti da oslika strašno stanje tih dana, mada je
nemoguće reći išta što bi pružilo pravu predstavu ikome ко to nije video
osim da se kaže da je sve to uistinu bilo vrlo, vrlo, vrlo strašno da se
nikakvim jezikom ne da opisati.
Dozvoljeno mi je da uđem u crkveno dvorište u pratnji crkvenjaka koji je
bio na službi; koji me je, mada mi nije odbio molbu, uveravao vrlo ozbiljno
(jer je bio dobar, pobožan i osetljiv čovek) da je to zapravo njihov posao i
dužnost da se izvrgavaju i podvrgavaju svim opasnostima i da se zato mogu
nadati da će biti pošteđeni; ali da mene na ovo ne zove ništa osim sopstvene
radoznalosti, za koju, rekao je, ni sam ne mogu verovati da je dovoljna da
opravda moje izlaganje ovakvoj opasnosti. Rekao sam mu da sam u mislima
tako opsednut da tamo odem i da bi to mogao biti poučan prizor koji ne bi
morao biti bez svake koristi. „Eh”, reče dobri čovek, „ako ideš sa tim
naumom, uđi u ime Božije; jer, na taj način, tebi će to biti propoved, najbolja
koju si čuo u životu. To je glasan prizor”, reče on, „i uistinu se čuje glas, i to
vrlo snažan, koji sve nas poziva na pokajanje”; i ovim rečima on otvori vrata
i reče: „Idi, ako hoćeš”.
Njegov je govor malo poljuljao moju odlučnost i jedno vreme stajao sam
kolebajući se, ali sam baš u tom času ugledao dve baklje kako dolaze od
ugla Minorisa i čuo ozivača, 
18
 a potom su se pojavila mrtvačka kola, kako
su ih zvali, približavajući se ulicom; i nisam se više mogao odupreti želji da
sve to vidim i ušao sam. Nisam u prvi mah primetio nikoga u samom
dvorištu ili na izlazu, osim ukopnika i momka koji je dovezao kola, ili
tačnije, doveo kola i konja; ali kada su se približili jami, videli su čovekazaogrnutog u smeđi ogrtač kako juri gore-dole, i mrda rukom ispod ogrtača
kao da je u dubokoj agoniji, i ukopnici su se smesta okupili oko njega
pretpostavljajući da je on jedan od onih ubogih, grozničavih ili očajnih
stvorenja koja su često pokušavala, kako već rekoh, da sama sebe sahrane.
Dok je tako koračao, ništa nije govorio već je samo dva ili tri puta zastenjao
vrlo duboko i glasno i uzdahnuo kao da mu se lomi srce.
Kada su mu ukopnici prišli, ubrzo su ustanovili da on nije niti zaražena
niti grozničava osoba, kako sam pomislio ranije, niti neko ко je sišao sa uma,
već čovek pritisnut strašnim teretom istinskog bola jer su mu i žena i
nekoliko dece ležali u kolima za kojima je došao a sledio ih je u agoniji i
nastupu žalosti. Žalio je od srca, i svakoje to mogao videti, ali sa nekom
vrstom muškog bola koji nije sebi davao oduška u suzama; i mirno zatraživši
od ukopnika da ga ostave nasamo, reče kako samo hoće da vidi tela bačena u
jamu i da ode te oni prestadoše da ga saleću. Ali čim su se kola okrenula i
tela bila bačena u jamu u gomili, bez ikakvog reda, što je njega iznenadilo jer
je u najmanju ruku očekivao da će biti dostojanstveno položena, mada je
kasnije priznao da je to bilo teško izvodljivo; rekoh, čim je video taj prizor,
kriknuo je glasno, nesposoban da se uzdrži. Nisam mogao čuti ono što je
rekao, ali se zaneo unazad dva ili tri koraka i pao u nesvest. Ukopnici su
dotrčali do njega i podigli ga i malo kasnije je došao sebi, a potom su ga oni
odveli u tavernu na kraju Haunsdiča, gde su, izgleda, čoveka poznavali i
pobrinuli se za njega. Došao je u povratku da ponovo vidi jamu ali, pošto bi
ukopnici odmah prekrili tela nabacujući zemlju, mada je bilo dovoljno svetla
jer su po svu noć na svim stranama jame, na sedam ili osam, možda i više
hrpa zemlje, bili fenjeri sa svećama u njima, opet se ništa nije dalo videti.
Ovo je uistinu bila žalobna scena koja me je dirnula skoro isto toliko
koliko i ono ostalo; a to je bilo nepodnošljivo i užasno. U kolima je bilo
šesnaest ili sedamnaest tela; neki su bili zamotani u pamučne čaršave, neki u
pokrivače, neki odeveni tek toliko da se ne kaže da su goli, ili im je ono čime
su bili zaodenuti bilo tako ovlaš stavljeno da je spalo sa njih kada su istovari
vani iz kola da su potpuno nagi pali među ostale; ali stvar nije bila toliko do
njih, ili ma čije tuđe bestidnosti, budući da su svi bili mrtvi i trebalo da budu
pobacani u zajedničku grobnicu ljudskog soja, kako je možemo nazvati i tu
se nikakva razlika nije pravila, već su i bogati i siromašni išli zajedno; niti je
bilo drugog načina sahrane, niti je bilo moguće da ga bude, jer nije moglo bitidovoljno kovčega za sve one koji su pali u ovakvoj nesreći.
Pričalo se kao о sablazni da su ukopnici, ako bi do njih došlo neko telo
dostojanstveno zamotano, kako smo to tada smatrali, u mrtvačkom pokrovu
uvezanom preko glave i nogu, kao što se dešavalo, i koji je uglavnom bio od
dobrog pamuka; rekoh, pričalo se da bi ukopnici bili toliko predani zlu da bi
im to strgli u kolima i gole ih bacali u zemlju. Alija ne mogu poverovati u
ovoliko zlo među hrišćanima, a za vremena ovako puna užasa mogu to samo
ispričati i ostaviti bez suda.
Takođe su se širile bezbrojne priče о surovom ponašanju i postupku
negovateljica koje su dvorile bolesne i njihovoj nebrizi o onima koje su
dvorile u njihovoj bolesti. Ali ću о ovome više ispričati kada dođe vreme.
Onaj prizor me je uistinu zaprepastio; skoro da me je porazio i otišao sam
pogruženog srca, pun pogruženih misli koje ne mogu opisati. Upravo pošto
sam izašao iz crkve i skrenuo ulicom prema svojoj kući ugledao sam kako
još jedna kola sa dve baklje i ozivačem ispred njih izlaze drugom stranom iz
Aleje Harou u Bačer Rou; kola su bila, kako sam primetio, prepuna mrtvih
tela i išla su ulicom pravo prema crkvi. Malo sam zastao, ali nisam mogao
podneti da one nesrećne scene vidim još jednom, te sam se zaputio pravo
kući, gde sam jedino, sa zahvalnošću, razmišljao о opasnosti kojoj sam se
podvrgao verujući da na sebe nisam navukao nikakvu nesreću, kao što
uistinu i nisam.
Sada mi se u glavi ponovo javio bol onog ubogog, nesrećnog gospodina i
mogao sam misleći о tome tek da lijem suze, možda i više nego što je on sam
činio; ali taj slučaj je tako pritisnuo moje misli da se nisam mogao umiriti,
već sam ponovo morao izaći na ulicu i otići do taverne „Рај” odlučivši da
istražim šta je bilo sa njim.
Sa žaljenjem opisujem ovu tavernu. Vlasnici su bili uljudni, dobrog
ponašanja, jednom rečju ljudi sasvim od poverenja, i sve do ovog vremena
svoju su radnju držali otvorenom i posao im je išao, mada ne onako kao
ranije; ali tu je dolazila odvratna vrsta ljudi koji su se, usred ovog užasa,
sretali svake noći i bili skloni svim raskalašnim i bučnim ispadima kojima su
takvi ljudi skloni u drukčijim vremenima i to, uistinu, tako napadno da su se
sam gazda i gazdarica prvi osetili posramljeni, a potom i užasnuti.
Obično su sedeli u sobi uz ulicu i kako su uvek ostajali do kasnih sati,
kada bi mrtvačka kola prošla kraj ulice da bi ušla u Haundsdič, koji se videosa prozora taverne, često bi otvarali prozore čim bi čuli zvono i gledali kroz
njih; a kako su često mogli čuti tužne žalopojke ljudi sa ulice ili sa njihovih
prozora dok su kola prolazila, zbivali bi nedostojne šale i rugalice, naročito
kada bi čuli da ljudi prizivaju Božiju milost, kako su to u ovim vremenima
mnogi činili tek idući ulicom.
Pošto je ovu gospodu malo uznemirio metež koji je izazvao ulazak onog
ubogog gospodina u krčmu, prvo su bili ljuti i vrlo nabusiti prema gazdi što
je pustio takvog momka, kako su rekli, da pravo iz groba dođe ovamo; ali
pošto im je bilo odgovoreno da je čovek sused i da je zdrav, samo slomljen
nesrećom svoje porodice i slično, oni okretoše svoju ljutnju u izrugivanje sa
čovekom i njegovim bolom za ženom i decom, podbadajući ga da se, zbog
nedostatka hrabrosti, baci u veliku jamu i ode u nebo zajedno sa njima, kako
se šaljivdžijski izrazio jedan od prisutnih, dodavši pri tome neke prostačke i
bezbožničke izraze.
Bili su na svom zlom poslu kada sam ja ušao u kuću i, koliko sam mogao
videti, mada je čovek sedeo miran, ćutljivi i rastresen i njihovi ispadi nisu
mogli poremetiti njegovu tugu, opet ga je to što su oni pričali bolelo i
vređalo. Zato sam im ljubazno prišao znajući dobro njihovu narav a ni sam
nisam bio nepoznat jednom ili dvojici među njima.
Odmah su navalili na mene ružnim rečima i kletvama pitajući me šta ja
radim van svoga groba u vreme kada tolike časne ljude nose u crkveno
dvorište i zašto nisam kod kuće moleći se da mrtvačka kola ne dođu po mene
i slično.
Uistinu sam bio zgranut ovakvim bezobrazlukom, mada me nimalo nije
uznemiravalo što se sa mnom ophode na takav način. Ipak, ostao sam miran.
Rekao sam im da, mada čikam svakog da mi dokaže da sam učinio u životu
išta nečasno, opet priznajem da su u ovom strašnom Božijem sudu mnogi
bolji od mene nestali, odneseni u svoj grob. Ali, pravo govoreći, mislim da je
razlog što je mene veliki Bog, na čije ime oni hule, naopako ga prizivajući
kletvama i proklinjanjima na najgori način, dakle što je upravo mene sačuvao,
između ostalih razloga Njegovih, upravo taj da ih ukorim zbog njihovog
drskog bezobrazluka koji se očituje u njihovom ponašanju, naročito kada se
rugaju i izruguju čestitom gospodinu i susedu (jer neki među njima su ga
poznavali) koji je, kako svi vide, slomljen udarcima koji su, uz Božije
dopuštenje, pogodili njegovu porodicu.Ne mogu se dobro setiti đavolskog, bezobraznog izrugivanja kojim mi je
uzvraćen moj govor; izgleda da ga je izazvalo to što se nisam nimalo plašio
da slobodno govorim sa njima; niti bih, sve da se mogu setiti, ovde ponovio
ijednu od tih reči, groznih kletvi i proklinjanja i psovki kakve, u to vreme, ni
najgori ni najprostiji ljudi na ulici ne bi izgovorili; jer, osim ovakvih
tvrdokornih stvorenja kakva su bila ova ovde, najgora hulja je u to vreme u
svojim mislima osećala neki strah od ruke one Sile koja je mogla da je
svakoga časa uništi.
Ali ono što je u čitavom njihovom đavolskom jeziku bilo najgore jeste to
što se nisu ustručavali da hule na Boga i govore ateistički, zbijajući šalu sa
mnom što sam kugu nazvao rukom Gospodnjom; rugali su se, čak smejali na
reč iskušenje kao da Božije proviđenje nema nikakvog udela u tako
razarajućem udarcu; i kao da je sav onaj svet što priziva Božije ime kada
ugleda kola koja voze mrtva tela, zanesen, bez razuma i malouman.
Nešto sam im odgovorio, kako sam smatrao za shodno, ali sam ustanovio
da nemam načina da stanem nakraj njihovom užasnom huljenju već da ih
samo izazivam da se još više rugaju što me je, priznajem, ispunilo užasom i
nekom vrstom gneva, te sam izašao, kako sam im kazao, ostavivši ruku toga
Iskušenja koje je pohodilo čitav grad da obznani Svoju osvetu na njima i na
svemu što je blizu njih.
Sve su prekore primili sa najvećim prezirom smislivši najžešće sprdanje
kojeg su se mogli dosetiti, počastivši me najsramotnijm i najuvredljivijim
rugalicama koje su mogli smisliti zato što sam im, kako su to zvali,
propovedao, što me je uistinu više ožalostilo nego naljutilo; i izašao sam
zahvaljujući se Bogu što se nisam upustio u prepirku sa njima, iako su me
toliko uvredili.
Ovakvim naopakim smerom nastavili su tri ili četiri dana zatim,
neprestalno se rugajući i podsmehujući svima koji bi se pokazali pobožnim ili
ozbiljnim, ili bilo kako drukčije potreseni strašnim načinom na koji nas je
Bog kušao; a čuo sam da su se na isti način izrugivali dobrim ljudima koji su
se, uprkos zarazi, okupljali u crkvi, posteći i moleći se Bogu da odvrati
Svoju ruku od njih.
Rekoh, nastavili su tim odvratnim smerom tri ili četiri dana - mislim da
nije duže trajalo - kada je jednog od njih, upravo onog koji je pitao ubogog
gospodina zašto je izašao iz svoga groba, Nebo pogodilo kugom i umro je nanajžalosniji način; i, rečju, svakoga od njih su odneli u onu veliku jamu koju
sam ranje pomenuo pre nego što se napunila, što se desilo neke dve sedmice
kasnije.
Ovi ljudi bili su krivi za brojne ispade, о kojima neko može pomisliti da
bi ljudska priroda trebalo da uzdrhti pred samom pomišlju na njih u časovima
opšteg užasa kakav je bio ovaj, a naročito za izrugivanje i ismevanje svemu
onome što su videli da je kod ljudi bilo pobožno, posebno njihovom usrdnom
hrljenju u crkve gde su tražili milost od Neba u časovima ovakve pometnje; a
pošto su se iz ove taverne od koje su napravili svoje okupljalište videla
crkvena vrata, imali su više zgodnih prilika za svoj bezbožni, prostački smeh.
Ali, ovo je njih malo umirivalo pre nego što se desila ona nesreća о kojoj
sam upravo ispričao, jer se sada zaraza tako širila u ovom delu grada da su
ljudi počeli da se plaše odlaska u crkvu; u svakom slučaju, nisu se okupljali
u onolikom broju kao nekada. Umrli su i mnogi od crkvenih ljudi, a drugi su
otišli u unutrašnjost; jer je uistinu zahtevalo postojanu hrabrost i snažnu veru
da se čovek ne samo usudi da ostane u gradu u ovakvim vremenima već da
se, štaviše, usudi da dolazi u crkvu i da drži službu pastvi među kojima su,
razložno je verovati, mnogi zaraženi kugom, i da to čini svakog dana, ili dva
puta dnevno, kako se na nekim mestima činilo.
Istina je da su ljudi pokazali izuzetnu usrdnost u svojim pobožnim
dužnostima i kako su crkvena vrata bila uvek otvorena, ljudi bi i sami
dolazili sve vreme, bez obzira da li sveštenik služi ili ne, i smestivši se na
odvojenim sedištima, molili se Bogu sa velikim žarom i predanošću.
Drugi su se okupljali u zbornicama, već kako je koga vodilo njegovo
različito mišljenje u tim stvarima, ali su svi bez razlike bili predmet nastranih
šala ovih ljudi, naročito na početku zaraze.
Čini se da su oni zbog svog na ovaj način otvorenog vređanja vere već
bili obuzdani od nekih dobrih ljudi svakog uverenja i da su, u času kada je
zaraza besnela, mnogo ublažili grubost kakvu su pokazivali neko ranije
vreme, i da ih je samo potakao duh bestidnosti i bezbožništva na gužvu, koja
je nastala kada su unutra uveli ubogog gospodina i možda ih je izazivao isti
đavo kada sam ih ja počeo prekorevati; mada sam to u početku činio
smireno, odmereno i onoliko uljudno koliko sam mogao, opet su me još više
vređali jer su mislili da to činim u strahu od njihove ljutnje, mada su kasnije
ustanovili suprotno.Zaista sam otišao kući ožalošćen i sa uvređenim mislima zbog gadne
zloće ovih ljudi, opet ne sumnjajući da će oni poslužiti kao strašni primeri
Božije pravde; jer sam na ovo nesrećno vreme gledao kao na poseban čas
Božanske osvete, verujući da će Bog ovom prilikom posebno izdvojiti one
kojima je nezadovoljan i to na drukčiji i upadljiviji način nego što bi učinio u
nekom drugom vremenu; i mada sam verovao da će i mnogi dobri ljudi, kao
što već jesu, pasti u ovoj opštoj nesreći i da nema pouzdanog pravila po
kojem se može suditi о spasu duše ikoga koji u časovima opšte propasti biva
odabran na jedan ili drugi način; opet mi se, rekoh, nije činilo razumnim da
poverujem kako Bog neće smatrati za shodno da uskrati Svoju Milost svojim
ovako otvorenim neprijateljima, koji vređaju Ime Njegovo i Volju, izazivaju
njegovu osvetu, i podsmevaju se onima koji Njega poštuju u takvim
vremenima; nikako, makar se u nekim drugim vremenima smatralo da ih
Njegova Milost može podnositi i štedeti; ovo je bio dan pohođenja, dan
Božijeg gneva i meni ove reči dođoše u misli, Jeremija.V, 9: „Zato li neću
pohoditi?, veli Gospod, i duša moja neće li se osvetiti takom narodu?”
Ovakve su mi misli, rekoh, bile u glavi, i kući sam došao vrlo ožalošćen i
obuzet strahom od zloće ovih ljudi i mišlju kako
može biti čega tako niskog, tako okorelog i tako suštastveno zlog da
vređa Boga i Njegove sluge i poštovanje Njega na ovakav način i u
vremenima kakvo je ovo kada On, kako je bio slučaj, uzme Svoj Mač u
Svoju Ruku da bi se osvetio ne samo na sličnima već na čitavom narodu.
Bio sam uistinu, u početku uzbuđen - iako je to uzbuđenje zapravo
nastalo ne zato što su me lično uvredili već iz užasa kojim su me ispunili
njihovi bezbožni jezici. Opet, ispitivao sam se u mislima da ljutnja koju sam
osetio ne proizilazi ipak iz moje lične uvređenosti jer su oni i meni svašta
grubog rekli - mislim, meni lično; ipak, posle izvesnog predaha, odmerivši
težinu bola u svojim mislima, okrenuo sam se sebi čim sam došao kući, jer
nisam spavao te noći; i ponizno se zahvalivši Bogu što me je očuvao u tolikoj
opasnosti u kakvoj sam bio, posvetio sam sve svoje misli, duboko i ozbiljno,
molitvi za ove očajne hulje, ne bi li im Bog oprostio, otvorio im oči i tako ih
unizio.
Ovako ne samo da sam izvršio svoju dužnost, to jeste, da se molim za
one koji su me vređali bez imalo sažaljenja, već sam u potpunosti ispitao
svoje srce, na svoje potpuno zadovoljstvo, da nema u njemu ikakvog duhaljutnje što su mene posebno uvredili; i ovaj postupak ponizno preporučujem
svima koji bi da saznaju, ili da budu sigurni, kako da razdvoje svoju usrdnost
u poštovanju Boga od posledica ličnog uzrujanja i uvređenosti.
Ali sada se moram vratiti pojedinačnim zbivanjima koja su mi se javljala
u mislima u vreme zaraze, a posebno u vreme zatvaranja kuća u prvom
periodu bolesti; jer pre nego što je bolest dostigla vrhunac, ljudi su imali više
prilike da iskažu svoja opažanja nego kasnije; jer kada je dostigla vrhunac
ljudi se više nisu družili jedni sa drugima, kao ranije.
Za vreme zatvaranja kuća, kako sam ispričao, bilo je nasilja nad
stražarima. Nigde nije bilo vojnika; ono malo pratnje koju je kralj imao,
beznačajne u poređenju sa onim što je bilo ranije, sada je bilo rastureno, bilo
u Oksford sa Dvorom, bilo u staništa u udaljenim krajevima zemlje, osim
malih odreda koji su vršili svoju službu u Taueru i Vajtholu, a njih je bilo
svega nekoliko. Ni sam nisam siguran da li je bilo ikakve straže u Taueru
osim onih koji su stajali na ulazu u svojoj odeždi i sa kapama, kao i
pripadnika kraljeve telesne straže, i običnih tobžija, kojih su bila dvadeset
četvorica, i oficira zaduženih da nadgledaju skladišta koje smo zvali
oružnicima. Što se obučenih četa tiče, mislim da nije bilo moguće podići
nijednu; niti da je Namesništvo, bilo u Londonu bilo u Midlseksu, naredilo da
se dobošima saziva milicija, ne verujem da bi mogli skupiti ijednu četu, ma
čime pretili.
To je učinilo da se čuvari manje poštuju i možda uzrokovalo veće nasilje
nad njima. Zato ovo pominjem što postavljanje čuvara, sa namerom da ljude
zadrži unutra, nije imalo nikakvih korisnih posledica jer su ljudi provaljivali
napolje, bilo silom, bilo lukavstvom, skoro kada god bi im palo na pamet; i
drugo, što su oni koji su provalili uglavnom bili zaraženi ljudi koji su, u svom
očajanju, jurili od jednog mesta do drugog nimalo ne mareći kome pri tome
mogu naneti štete; to je možda moglo poslužiti rađanju tvrdnji da je zaraženim
ljudima prirodna želja da zaraze druge, Što je u suštini bilo netačno.
I ovo sa sigurnošću znam, i tako je bilo u brojnim slučajevima, te bih
mogao ispričati više priča о dobrim, savesnim i pobožnim ljudima kojima,
pošto su dobili boleštinu, ni na pamet nije padalo da pokušavaju da zaraze
druge, već su sopstvenoj porodici zabranili da im se približava, u nadi da će
ih tako očuvati i čak su radije umirali ne videvši svoje najbliže nego što bi
postali oruđem boleštine i zarazili ih ili izvrgli opasnosti. Ako je, opet, biloslučajeva da zaraženi ljudi nisu marili za štetu koju nanose drugima, to je
sigurno bilo onda, ako ne najčešće onda, kada su oboleli ljudi provaljivali iz
svojih zatvorenih kuća i, dovedeni u krajnje stanje zbog nedostatka hrane i
smeštaja, pokušavali da prikriju svoju bolest i tako skoro nevoljno postajali
oruđem zaraze onih koji su bili neoprezni i ništa о tome nisu znali.
To je jedan od razloga zašto sam tada verovao i zašto još uvek verujem
da je ovakvo zatvaranje kuća silom i odvajanje ili, tačnije, zatočenje ljudi u
njihovim sopstvenim kućama, kako već rekoh, bilo u celini od male ili
nikakve koristi. Štaviše, uveren sam da je bilo više štetno, jer je prinudilo
očajne ljude da lutaju naokolo sa kugom u sebi, umesto da mirno umru u
svojim posteljama.
Pamtim jednog građanina koji je, provalivši tako iz kuće negde oko
Oldgejt Strita, krenuo drumom ka Ajslingtonu; nameravao je da uđe u krčmu
„Kod Anđela”, a posle u „Belog konja”, dve krčme još uvek poznate pod tim
nazivom, ali su ga odbili; posle toga je došao u krčmu koja takođe i danas
postoji pod istim nazivom, „Kod šarenog bika". Zamolio je za smeštaj samo
na jednu noć praveći se kao da ide u Linkolnšir, uveravajući ih da je sasvim
zdrav i daleko od svake zaraze, koja u ovom pravcu tada još nije mnogo
dospela.
Ovi su mu rekli da mu ne mogu ništa drugo ponuditi do jedan krevet u
potkrovlju i da mu i taj krevet mogu ponuditi samo za jednu noć, jer sledećeg
dana očekuju neke trgovce stokom; te, ako može prihvatiti takav smeštaj
može ga i imati, što je on i učinio. Onda je služavka poslata sa svećom da mu
pokaže njegovu sobu. Bio je veoma dobro odeven i nije se činio kao neko ко
je navikao da spava na tavanu; i kada je došao u sobu, teško je uzdahnuo
kazavši služavki: „Retko sam spavao na ovakvom mestu”. Služavka ga je,
opet, uveravala da nema ničeg boljeg. „Dobro”, kazao je on, „ako je za
nuždu; ovo je strašno doba; a i pretrpeću se jednu noć.” I seo je na postelju i
zamolio je služavku da mu donese pintu toplog piva. Služavka je krenula po
pivo, ali je u kući došlo do neke gužve, koja ju je valjda zaposlila na drugi
način, te je ona smetnula to sa uma i više se kod njega nije popela.
Sledećeg jutra, videvši da se gospodin nikako ne pojavljuje, neko iz kuće
je zapitao služavku koja ga je odvela gore šta se sa njim desilo. Ona se
lecnula. „Avaj”, reče, „potpuno sam zaboravila na njega. Tražio mi je da
donesem vruće pivo, ali zaboravih”. Zatim je neko, ne služavka, već nekadruga osoba poslata da vidi šta je sa njim i taje, ušavši u osobu, zatekla ga
ukočenog i skoro hladnog, prostrtog po postelji. Odeća mu je bila strgnuta,
vilica pala, oči otvorene sa strašnim izrazom, a jedna ruka je grčevito stezala
pokrivač sa postelje te je bilo očigledno da je umro uskoro pošto ga je
služavka ostavila; i da se ona vratila gore sa pivom, verovatno bi ga našla da
je umro koji čas postoje seo na postelju. Nastala je velika uzbuna u kući, kao
što svako može pretpostaviti, pošto ih boleština pre ove nevolje nije dotakla,
a potom se, pošto je bolest ušla u kuću, smesta raširila po svim kućama u
okolini. Ne sećam se koliko je ljudi umrlo u samoj kući, ali mislim da se
prvo služavka koja ga je odvela gore razbolela od straha i još nekoliko njih;
ali, mada ih je prethodne sedmice u Ajslingtonu od kuge umrlo tek dvoje,
sledeće sedmice ih je umrlo sedamnaest, od čega četrnaestoro od kuge. Sve
se zbivalo u sedmici od 11. do 18. jula.
Neke porodice, ne tako malobrojne, kada bi se desilo da im se u kućama
javi zaraza, pribegavale su varci: porodice koje su pobegle u unutrašnjost
čim je zaraza izbila i našle utočište kod prijatelja najčešće su našle nekog od
suseda ili rođaka da brine о njihovim kućama i sigurnosti dobara i slično.
Neke kuće su, uistinu, bile potpuno zatvorene, sa katancima na vratima, sa
prozorima i vratima na kojima su bile zakucane daske, i nadzor nad njima je
bio poveren jedino običnim čuvarima i parohijskim službenicima; ali ovakvih
je bilo tek nekoliko.
Smatralo se da ima ne manje od 10.000 kuća u gradu i predgrađima koje
su njihovi stanari napustili, uključujući one u spoljnim parohijama i u Sariju
ili na onoj obali reke koja se nazivala Sautvark. U ovo se nisu brojali ljudi u
iznajmljenim stanovima niti one usamljene osobe koje su pobegle od svojih
porodica; tako se računalo da je oko 200.000 ljudi pobeglo i nestalo. Ali о
ovome ću još govoriti. Sve ovo sam pominjao zbog nečeg drugog, naime, da
je bilo pravilo da svaki onaj koji se na taj način brine i nadzire dve kuće, ako
se iko u njegovoj porodici razboli, pre nego što о tome obavesti istražitelja ili
bilo kod drugog službenika, smesta pošalje sav ostatak svoje porodice, bilo
decu, bilo sluge, kako se dešavalo, u onu drugu kuću koja je bila poverena
njegovom nadzoru i tek potom о svemu obavesti istražitelja, zatraži
negovateljicu ili negovateljice, unajmi još jednu osobu da sa njim bude
zatvorena u kući (što su za novac mnogi činili) tako da se ova brine о kući u
slučaju da on umre.Ovo je, u mnogim slučajevima, značilo spas za čitavu porodicu, koja bi
neizbežno propala da je ostala zatvorena u kući sa obolelom osobom. Ali, na
drugoj strani, značilo je to još jednu manu zatvaranja kuća: jer je sama
pomisao na zatvaranje i užas od njega ostatak porodice terala na bekstvo, a
ova je, mada se to nije znalo i mada još nije bila uistinu bolesna, ipak bila
pod pretnjom zaraze; i ti ljudi, koji su sada imali neograničenu slobodu da se
naokolo kreću, ali i dalje prinuđeni da prikrivaju okolnosti u kojima su živeli,
a možda i ne znajući tačno šta je sa njima, prenosili su boleštinu na druge i
širili je na najgori mogući način, kako ću kasnije objasniti.
A sada bih mogao izložiti jedno ili dva sopstvena opažanja koja bi kasnije
mogla biti od koristi onome do čijih ruku dođu, ako ikada bude opet u prilici
da se suoči sa tako strašnom pošašću. (1) Zaraza je u kuće građana najčešće
dospevala preko slugu koje su morali da šalju na ulicu po potrepštine; znači
za hranu ili lekove, u pekaru, pivaru, radnju i si.; i pošto su nužno išli
ulicama do radnje, pijace i si., bilo je nemoguće da se ne sretnu sa obolelim
osobama koje bi im udahnule kobni dah koji bi oni potom doneli porodicama
kojima su pripadali. (2) Bila je velika greška što je jedan tako veliki grad
imao tek jednu bolnicu za kugu; moralo je umesto jedne - to jeste one iza
Banhil Fildsa, koja je mogla primiti, uvrh glave, dve ili tri stotine ljudi -
kažem morala je, umesto te jedne bolnice, biti nekoliko bolnica,
osposobljenih da prime hiljadu ljudi, koji pri tom ne bi ležali po dvojica u
krevetu ili po dva kreveta u jednoj sobi; i da svaki domaćin kuće, čim se
neko od posluge razboli u njegovoj kući, bude obavezan da ih pošalje u
najbližu bolnicu, ako oni pristanu, kao što su mnogi i hteli, i da tako postupa i
istražitelj sa sirotinjom koju pogodi zaraza; kažem, da je tako činjeno sa
onima koji bi pristali (nikako drukčije) i da kuće nisu bile zatvarane, ubeđen
sam i potpuno stojim iza toga stanovišta, da ne bi toliki, njih više hiljada,
umrli; jer opaženo je, a i sam znam nekoliko sličnih primera, da gde se sluga
razboleo a porodica imala vremena ili da ga nekuda pošalje ili da napusti
kuću i bolesnu osobu, kako već rekoh, svi su se sačuvali; tamo gde je, kada
su se u porodici razboleli jedno ili više njih, kuća bila zatvorena, propala je
ćela porodica i ukopnici su bili prinuđeni da ulaze unutra da bi izneli napolje
mrtva tela, pošto niko nije bio u stanju da ih iznese do vrata, i na kraju nikoga
nije ni ostalo da to učini.
(3) Ovo me je učinilo sasvim sigurnim da se bolest širila zarazom; toznači nekakvim parama ili isparenjima, koje lekari nazivaju efluvia, a prenose
se dahom ili izdisanjem, ili zadahom rana obolelih osoba, ili na neki drugi
način, koji ni lekari nisu mogli pretpostaviti, na koji efluvia dospeva do
zdravih, koji se nadu na izvesnoj udaljenosti od obolelih i smesta prodire u
važne delove dotične zdrave osobe odmah izazivajući vrenje u njihovoj krvi i
uznemiravajući njihov duh u onoj meri u kojoj je primećeno da su uznemireni;
i tako ove tek zaražene osobe na isti način prilaze drugima. О ovome ću
izneti neke primere koji će sigurno uveriti onoga koji ih ozbiljno razmotri; i
mogu se jedino čuditi kada naiđem na nekoga ко sada, pošto je sve završeno,
bolest smatra munjevitim udarcem Neba, kojem nisu bili potrebni nikakvi
posrednici već je po nekakvom nalogu pogađao ovu ili onu osobu a ne neku
drugu - što moram sa prezirom smatrati dokazom neznanja i predrasuda;
slično mislim i о drukčijem shvatanju po kojem se zaraza prenosila samo
vazduhom, u kojem se nahodi veliki broj insekata i nevidljivih stvorova koji
u telo prodiru sa dahom i čak u same pore sa vazduhom, a oni prizvode ili
luče najopasnije otrove ili otrovna jajašca, koja se mešaju sa krvlju i tako
zaraze telo; tvrdnja puna učene prostote, što se pokazalo opštim iskustvom;
ali о tome ću više govoriti kada to dođe na red.
Dalje moram primetiti da je najkobnije po stanovnike grada bilo nehajno
zapostavljanje brige о sebi, jer ljudi, u čitavom dugom vremenu u kojem su
mogli opaziti ili biti upozoreni da se suočavaju sa zarazom, nisu ništa učinili
da se snabdeju zalihama namirnica ili drugih potrepština zahvaljujući kojima
bi mogli živeti povučeno između zidova svojih kuća, što su neki, kako sam
već izložio, učinili i najvećim delom bili ovom merom opreza i sačuvani; niti
su, čim su se malo svikli na stanje stvari, bili tako uzdržani u opštenju sa
nekim ко je zaista bio zaražen, kako su to činili u početku; nikako, mada su
znali pravo stanje.
Priznajem da sam i sam bio jedan od nepromišljenih koji su se tako slabo
snabdeli namirnicama da je moja posluga morala da izlazi da kupi svaku
sitnicu vrednu jedan peni ili pola penija, baš kao i ranije, a čak i onda kada
mi je iskustvo ukazalo na moju ludost, ispalo je da sam mudar postao toliko
kasno da sam jedva imao vremena da se snabdem dovoljnim zalihama za
mesec dana.
U svom domaćinstvu imao sam samo jednu staru ženu koja je vodila
kuću, služavku, dvoje šegrta i sebe; a kada je kuga oko nas počela danarasta, mislio sam mnoge tužne misli о tome kako da postupim i šta mi je
činiti. Mnoge tužne stvari koje su se zbivale dok sam prolazio ulicama
dobrim delom su mi ispunile duh velikim užasom pred boleštinom, koja je
zaista sama po sebi bila veliki užas, a za neke još veći nego za druge. Guke
koje su se uglavnom nalazile na vratu ili preponama, kada bi narasle, a ne bi
pukle, izazivale su bol koji je bio ravan najgorem mučenju; i neki koji nisu
bili u stanju da izdrže ovu torturu bacili bi se kroz prozor ili ustrelili, ili na
neki drugi način okončali sa sobom, kao što sam video u nekoliko tužnih
primera ovakve vrste. Drugi, nesposobni da se suzdrže, davali su sebi oduška
neprestanim urlanjem, i bi takve glasne i žalobne krike čovek slušao dok je
išao ulicom, i srce bi mu se lomilo kada bi о tome razmišljao, naročito pošto
je bio svestan da ga isti strašni bič može svakoga trena pogoditi.
Mogu samo reći kako je tada počela da slabi i moja odlučnost, duh mi je
i te kako klonuo i tužio sam zbog sopstvene nepromišljenosti. Kada bih
izlazio i susretao se sa onim strašnim stvarima о kojima sam upravo pričao,
žalio sam zbog nepromišljenosti koja me je navela da ostanem u gradu, često
sam poželeo da se nisam odlučio da ostanem i da sam otišao sa svojim
bratom i njegovom porodicom.
Užasnut ovakvim strašnim prizorima, ponekad bih se uvukao u kuću
odlučivši da više ne izlazim; i držao bih se ove odluke možda tri ili četiri
dana, koja bih proveo u najusrdnijim zahvaljivanjima što smo pošteđeni ja i
moje domaćinstvo i stalno ispovedajući grehe, ceo dan se posvećujući Bogu i
preporučujući mu se postom, poniznošću i meditacijom. Takva
međurazdoblja koristio sam da čitam knjige i zapisujem svoja sećanja na sve
što mi se svakodnevno događalo i što sam uglavnom iskoristio za ovo svoje
delo, makar što se tiče onoga što se događalo oko mene. Što se, pak, mojih
meditacija tiče, ostavio sam ih isključivo za sebe i ne želim da one ikada i
ikako budu objavljene.
Takođe sam zapisao svoje meditacije о uzvišenim stvarima, onako kako
su mi se u to vreme javljale i bile mi od velike koristi, ali nisu namenjene
ničijem tuđem oku i zato о njima ništa više neću reći.
Imao sam veoma dobrog prijatelja, lekara koji se zvao Hit, kojeg sam
često posećivao za ovo nesrećno vreme i čijem savetu mnogo dugujem za
razne stvari koje me je uputio da uzimam kao sredstvo za sprečavanje zaraze
kada sam, kako je on ustanovio, često izlazio napolje, i što sam držao uustima kada bih se našao na ulici. On je, takođe, često dolazio da mene
poseti i kako je bio onoliko dobar hrišćanin kao što je bio i lekar, prikladni
razgovori sa njim bili su mi velika podrška u najgorim časovima ovih strašnih
vremena.
Bio je to početak avgusta, a kuga je postala žestoka i strašna upravo
tamo gde sam ja živeo, i dr Hit, koji je došao da me poseti, ustanovivši da se
ja toliko često usuđujem na ulicu, ozbiljno me je ubeđivao da zaključam sebe
i čitavo svoje domaćinstvo i da ne dozvoljavam da iko od nas izlazi; da držim
sve prozore zatvorene, sklopljene kapke i zavese i da ih nipošto ne otvaram;
što smo, neko vreme, i činili; ali kako se nisam obezbedio sa dovoljno
namirnica za ovakvo povlačenje, bilo nam je nemoguće da stalno ostanemo
iza zaključanih vrata. Opet sam pokušao, makar i kasno, da nešto u tom
pogledu učinim; kao prvo, pošto sam imao mogućnosti za pravljenje piva i
hleba, otišao sam i kupio dva džaka brašna i, pošto smo imali peć, nekoliko
sedmica smo pekli sopstveni hleb; takođe sam nabavio slad i napravili smo
piva koliko je moglo stati u svu burad u mojoj kući i činilo se da će to biti
dovoljno za sledećih pet ili šest sedmica; takođe sam pohranio i veliku
količinu slanog butera i češajerskog sira; ali mesa uopšte nisam imao, a kuga
je tako besnela među mesarima i po klanicama na drugoj strani ulice, gde se
znalo da upravo oni stanuju u velikom broju, da nije bilo mudro odlaziti
među njih.
Moram opet napomenuti da je potreba da se izlazi iz kuća da bi se
nabavile namirnice bila dobrim delom uzrok propasti celog grada, jer bi ljudi
ovom prilikom zakačili boleštinu jedni od drugih, a čak su i same namirnice
bile često okužene; u najmanju ruku, imam ozbiljnih razloga da u to verujem;
zato ne mogu sa uverenjem reći ono što znam da je ponavljano sa velikom
sigurnošću - da ljudi sa pijace i uopšte oni koji su donosili namirnice u grad
nikada nisu bili zaraženi. Siguran sam da je među kasapima iz Vajčepela, gde
je klan najveći deo stoke, harala strašna zaraza i to u takvoj meri da je jedva
neka od njihovih radnji ostala otvorenom, a oni koji su među njima preostali
klali su u Maji Endu i okolini i na konjima donosili meso na pijacu.
Opet, siromašni ljudi nisu bili u stanju da uskladište namirnice i bili su
prinuđeni da idu na pijacu i kupuju, a ostali da šalju poslugu i decu; i pošto
je namirnice bilo neophodno obnavljati svakodnevno, ovo je na pijacu
dovodilo množinu nezdravih ljudi i mnogi koji su tamo otišli zdravi doneli susmrt svojoj kući.
Istina je da su ljudi koristili sve mere opreza. Kada bi neko na pijaci
kupio komad mesa, ne bi ga uzimao iz kasapinovih ruku već bi ga dohvatio
kukom. Na drugoj strani, kasapin ne bi doticao novac, već bi ga ostavljao u
posudi punoj vinskog sirćeta koju je držao za tu namenu. Kupci bi uvek sa
sobom nosili sitan novac da bi isplatili tačnu cenu i da ne bi bilo kusura.
Nosili bi sa sobom bočice mirisa i parfema i koristili bi sva sredstva koja su
bila korišćena; ali sirotinja nije mogla činiti čak ni ovoliko i ona se izlagala
svim opasnostima.
Svakodnevno smo slušali bezbrojne žalosne priče. Ponekad bi na samoj
pijaci pali mrtvi čovek ili žena, jer mnogi ljudi koji su imali kugu nisu znali
ništa о tome sve dok unutrašnje trovanje ne bi zahvatilo njihove najvažnije
organe i oni bi umrli za nekoliko trenutaka. Ovo je bilo uzrok što su tako
mnogi iznenada umirali na ulici, bez ikakve opomene; neki su možda imali
vremena da se odvuku do najbližeg magacina ili štale, ili bilo kakvog trema,
da tu sednu i umru, onako kako sam već kazao.
Ovakvi prizori bili su tako česti na ulicama da se u kraju u kojem je kuga
bila na vrhuncu teško mogao videti ikakav ulični prolaz u kojem nije bilo
nekoliko mrtvih tela razbacanih po tlu. Na drugoj strani, zapaženo je da, ako
su u početku ljudi zastajali kada bi tu prolazili i zvali susede da izađu,
kasnije niko na to nije obraćao pažnju; ako bismo u to vreme naišli na telo,
zaobišli bismo ga i ne bismo mu prilazili; ili, u nekom uskom prolazu, vraćaj
se nazad i traži drugi put da stigneš tamo gde si se zaputio; i u tim
slučajevima, telo bi bilo ostavljeno sve dok službenici ne bi bili obavešteni i
odneli ga, ili do noći, kada bi ga ukopnici uz mrtvačka kola pokupili i odneli
dalje. A ova na sve svikla stvorenja koja su vršila tu dužnost nipošto ne bi
propustila priliku da im pretraže džepove, a ponekad i da im skinu odeću ako
su bili dobro odeveni, i odneli bi sa sobom ono do čega su došli.
Ali, vratimo se pijacama. Kasapi su se brinuli da, ako neka osoba umre
na pijaci, uvek bude prisutan službenik da je strpa na ručna kolica i odnese
do najbližeg crkvenog dvorišta; a to je bilo tako često da se i nije unosilo u
sedmični izveštaj kao „nađen mrtav na ulici ili polju”, kao što je to sada
slučaj, već su ulazili u opšte stavke kao žrtve kuge.
Ali je sada zaraza postala tako žestoka da su i same pijace bile slabo
snabdevene namirnicima i sa mnogo manje kupaca nego što je to bilo ranije; agradonačelnik je naredio da se seljaci, koji donose namirnice, zaustavljaju na
prilazima gradu i tu da sede sa svojom robom sve dok ne prodaju šta su
doneli i potom da smesta odu; i ovo je, u velikoj meri, ohrabrilo seljake, jer
su svoje namirnice prodavali na samim ulazima u grad, čak i u poljima,
naročito u poljima iza Vajtčepela, u Spilatfildsu, kao i u Sautvarku, u Banhil
Fildsu, kao i velikom polju prozvanom Vuds Klouz blizu Ajslingtona. Tako
su gradonačelnik, odbornici i članovi magistrata slali svoje službenike i sluge
da nabavljaju za njihove porodice, a sami su ostajali iza zatvorenih vrata
koliko god su mogli, kao što su činili i mnogi drugi; i pošto su stvari uređene
na ovakav način, seljaci su dolazili mnogo radije i donosili namirnice svih
vrsta, a retko da su pretpeli ikakvu štetu što je, pretpostavljam, doprinosilo
onim glasinama da su oni bili pošteđeni čudom.
A pošto se moje malo domaćinstvo, kako sam rekao, snabdelo hlebom,
buterom, sirom i pivom, primenio sam savet svoga prijatelja i lekara i
zaključao i sebe i svoje domaćinstvo odlučivši da radije nekoliko meseci
trpim bez mesa, nego da ga nabavljam izlažući opasnosti sve naše živote.
Ali, iako sam zatvorio članove svoga domaćinstva, nisam mogao da
odolim svojoj nezajažljivoj radoznalosti i da ostanem potpuno sam sa sobom;
i mada sam se kući najčešće vraćao preplašen i ustravljen, opet se nisam
mogao uzdržati; jedino što uistinu nisam tako često izlazio.
Zaista sam imao nekih sitnih obaveza - da obilazim bratovljevu kuću koja
mi je ostavljena na brigu, a nalazila se u parohiji Kolman Strit, i tamo sam u
početku odlazio svaki dan, a kasnije samo jednom ili dva puta sedmično.
Pri ovim šetnjama video sam mnogo žalosnih scena, posebno ljude koji su
mrtvi padali po ulicama, strašne jauke i vrisku žena koje bi, u agonji, otvarale
prozore svojih soba i zapomagale na žalostan, potresan način. Teško je
opisati sve oblike kojima se izražavala patnja ubogih ljudi. Dok sam jednom
prolazio kroz Tokenhaus Jard, u Lotberiju, iznenada se naglo otvorio prozor
tačno nad mojom glavom i žena je ispustila tri zastrašujuća vriska i zatim
zajaukala: „Oh! smrt, smrt, smrt!”, glasom koji niko ne bi mogao oponašati a
koji me je ispunio užasom i sledio mi krv u žilama. Nikoga nije bilo na ulici,
niti je iko otvorio prozor, jer nikom više nije preostala ikakva radoznalost,
niti je iko ikome mogao pomoći, te sam produžio u Aleju zvona.
U samoj Aleji zvona, na desnoj strani prolaza, odjeknuo je još strasniji
krik koji nije dopirao sa samog prozora; ali čitava porodica bila je obuzetastrašnim užasom, i mogao sam čuti kako pomahnitale žene i deca jure vrišteći
po sobama, i tada se otvorio prozor na nekom tavanu i oglasio se neko sa
druge strane uličice zapitavši: „Sta se zbiva?”, na šta je sa onog prvog
prozora odgovoreno: „Oh Gospode, moj gospodar se obesio!”. Onaj je opet
zapitao: „Је Г skroz mrtav?”, a odgovorili su:, Jao, jao, skroz mrtav; skroz
mrtav i Jadan!” To je bio jedan trgovac i stariji odbornik, vrlo bogat. Ne bih
ovde da pominjem njegovo ime, mada mi je poznato, jer ne bih da kvarim ime
njegove porodice koje je opet po dobru poznato.
Ali, ovo je tek ponešto; teško je poverovati kakve su se užasne stvari u
pojedinim porodicama svakodnevno dešavale. U vatri boleštine ili mukama
od guka, koje su uistinu bile neizdržljive, izbezumljeni i raspamećeni ljudi
gubili su svaku vlast nad sobom, i ponekad dizali ruku sami na sebe bacajući
se kroz prozor, ustreljujući se i si; u svom ludilu, majke su ubijale sopstvenu
decu, neki su umirali samo od žalosti, neki od straha i neizvesnosti a da pri
tome nisu bili zaraženi, neki padali u maloumnost, neki u očajanje i ludilo,
neke je savlađivala melanholija.
Bol od guka ponekad je bio veoma žestok i za neke neizdržljiv; moglo bi
se reći da su lekari i hirurzi izmučili mnoge uboge stvorove do smrti. Guke
su ponekad mogle postati veoma tvrde i tada su oni koristili grube plastere i
zavoje da bi ih razbili, a ako ovo ne bi poslužilo, sekli su ih i rezali na bolan
način. Ponekad su ove guke bile tako tvrde, delom zbog siline bolesti, delom
zato što su tako nasilno uklanjane, da ih nikakav instrument nije mogao raseći
i tada bi ih lekari i hirurzi spaljivali raznim kiselinama i mnogi su
izbezumljeni umirali usled ovog mučenja, a neki za vreme same operacije. U
ovakvoj smutnji neki su, ili zato što nije bilo nikoga da ih zadrži u krevetu ili
da uopšte pazi na njih, podizali na sebe ruku, kao što sam već ispričao. Neki
su provaljivali na ulicu, ponekad goli i jurnuli bi pravo u reku, a ako ih ne bi
zaustavio čuvar ili kakav drugi službenik, utopili bi se u prvoj većoj vodi na
koju bi naišli.
Jauci i krici onih koje su su tako mučili često su razdirali moju dušu, ali
od dve mogućnosti ovo se računalo u onu koja daje nadu, jer ako bi ove guke
sazrele toliko da se raseku i iscede ili, kako su hirurzi govorili, rastvore se,
bolesnik bi se najčešće oporavljao; dok bi one koje bi dobili samo osip, kao
ćerka one plemkinje, smrt odmah pogodila, i oni bi često išli okolo ne znajući
šta se sa njima zbiva sve do nakratko pred smrt, ponekad sve do časa kada bipali, kao što se često dešava, od kapi ili padavice. Neki bi se iznenada osetili
vrlo bolesnim otišli bi do kakve klupe ili magacina ili bilo kakvog pogodnog
mesta kakvo bi mogli pronaći, ili do sopstvene kuće ako bi mogli, kao što
sam već pripovedao, i tu bi seli, malaksali i umrli. Ovakva smrt vrlo je ličila
na onu od potpune iscrpljenosti, ili kada se umire u nesvestici, ili premine u
snu. Oni koji su tako umrli jedva da su išta znali о svojoj bolesti, sve dok se
trovanje ne bi proširilo kroz čitavo telo; niti su i sami lekari mogli biti sigurni
šta je sa njima sve dok im ne bi otvorili grudi ili druge delove tela i videli
ospe.
Mnogo smo strašnih priča čuli u to vreme о negovateljicama i čuvarima
koji su pazili umiruće; to jeste о najmljenim negovateljicama koje su
nadzirale zaražene osobe, postupale sa njima divljački, izgladnjivale ih,
davile ili drugim zlim načinima ubrzavale njihovu smrt, to jeste ubijale ih; i
čuvari, poslati da čuvaju kuću u kojoj je ostala samo jedna osoba, a ta bi
ponekad ležala bolesna, provalili bi unutra i ubili je i smesta je bacali u
mrtvačka kola! I tako bi ovi, još neohlađeni, stizali u svoj grob.
Mogu samo reći da je takvih ubistava bilo i čini mi se da je jedno ili
dvoje poslato u zatvor, ali da su umrli рге suđenja; a čuo sam da je još troje
bilo oslobođeno od slične optužbe; ali moram reći da verujem da ovo nije bio
tako rasprostranjen zločin koliko se ljudima sviđalo da о tome pričaju, jer se
ne čini suviše razumnim niti toliko vrednim poduhvata da neko padne u
iskušenje da ubije onda kada su ljudi već pali tako nisko da sami sebi ne
mogu pomoći i tek se retko oporavljaju, umesto da sačeka još malo smrt
onoga koji, ionako, ne može dugo živeti.
Neću pobijati da je čak i u ovakvim strašnim vremenima bilo mnogo
razbojništava i zlih dela. Sila pohlepe je kod nekih bila tolika da su se
izlagali svim opasnostima da bi krali i pljačkali; i oni su upadali, uprkos svim
opasnostima, naročito u kuće gde su čitave porodice ili stanovnici pomrli i
bili odneseni, nimalo ne mareći za zarazu, čak skidali odeću sa mrtvih i
posteljinu ispod njih.
Čini mi se da se to desilo porodici u Haundsdiču, gde su bili preostali
samo jedan čovek i njegova ćerka; ostale su, kako mi se čini, odnela
mrtvačka kola, a ovo dvoje su pronađeni potpuno goli, jedno u jednoj a drugo
u drugoj sobi, mrtvi na podu, a sva posteljina sa kreveta, odakle su ih valjda
odgurali lopovi, bila je pokradena i odnesena.Uistinu je opaženo da su, u čitavoj ovoj nesreći, žene bile najdrskije,
neustrašive i spremne na sve, a pošto je veliki broj njih išao da rade kao
negovateljice kod obolelih, one su u kućama gde su bile zaposlene počinile
mnoštvo sitnih lopovluka; i neke od njih su zato javno šibane, mada je možda
pre trebalo da budu, za primer, obešene, s obzirom na to koliko je kuća
ovako bilo opljačkano, sve dok na kraju nisu počeli slati parohijske
službenike da preporučuju negovateljice bolesnima i ovi su se uvek
obaveštavali о osobama koje pošalju tako da bi ih mogli pozvati na
odgovornost ako se nešto desi u kući u kojoj se one nalaze.
Ali, ove pljačke su se uglavnom ograničavale na odeću, posteljinu i
poneki prsten ili novac koji bi se mogao pronaći kod onoga koji bi umro pod
njihovom negom, ali ne na potpunu pljačku kuće; i mogao bih vam
ispripovedati о jednoj od ovih negovateljica koja je, nekoliko godina kasnije,
na svojoj samrtnoj postelji sa najvećim užasom ispovedila pljačke koje je
kao negovateljica počinila a zahvaljujući kojima se i te kako obogatila. Ali
što se ubistava tiče, nisam pronašao da je ikada dokazano nešto od onoga što
se pričalo, osim onako kako sam već rekao.
Uistinu sam slušao о negovateljici koja je negde pritisnula mokru kipu na
lice umirućeg bolesnika о kojem se brinula i tako mu okončala život koji se
upravo bližio kraju; i jednoj drugoj koja je udavila mladu ženu što se
onesvestila i upravo dolazila sebi; neke su ubijale dajući obolelima ovo ili
ono, a neke su ih izgladnjivale ne dajući im ništa. Ali sve ove priče uvek su
pratila dva upitnika koja su bila uzrokom da ih uvek primam obazrivo i
smatram običnim glasinama kojima ljudi stalno plaše jedni druge. Prvo, kada
god bismo nešto slično čuli, to se obavezno dešavalo na najudaljenijem kraju
grada, najzabačenijem od mesta na kojem ste priču slušali. Ako biste je čuli
u Vajtčepelu, onda se to događalo u Sv. Egidiju ili u Vestminsteru ili
Holbornu ili tamo negde. Ako biste je tamo negde čuli, onda bi se zbivala u
Vajtčepelu ili Minorisu ili parohiji Kriplgejt. Ako biste je čuli u gradu, tada
se zbivala u Sautvarku; ako biste je čuli u Sautvarku, tada se zbivala u gradu
i si.
S druge strane, ma od koga da ste čuli priču, neki su detalji uvek bili isti,
naročito ono о dvostrukoj mokroj krpi preko samrtnikovog lica ili davljenju
mlade plemkinje; zato je bilo očigledno, makar po mom sudu, da je u ovim
pričama bilo mnogo više izmišljanja nego istine.Ne mogu, inače, ništa reći osim toga da je to imalo uticaja na neke ljude a
naročito u tom pogledu, kako već rekoh, da su postali oprezniji koga uzimaju
u kuću i kome poveravaju svoje živote i za njih su, ako su mogli, uvek tražili
preporuku; a ako takvu nisu mogli naći, jer ih je bilo malo, obraćali su se
parohijskim službenicima.
Ali je sada opet sva nesreća ovog doba pala na sirotinju koja, kada bi
bila zaražena, ne bi imala ni hrane ni lekova, ni lekara, ni apotekara da im
pomaže, niti negovateljicu. Mnogi su od njih umrli dozivajući kroz prozore
pomoć ili čak hranu na najadniji i svakog sažaljenja dostojan način; ali, mora
se dodati, da kada god bi sa takvim slučajem neke osobe ili porodice bio
upoznat gradonačelnik, uvek bi im se olakšalo.
Istina, u nekim kućama ljudi nisu bili tako siromašni, pa ipak su poslali
nekuda svoje žene i decu i raspustili poslugu - uistinu, mislim zato da bi
uštedeli troškove; mnogi takvi su se zatvorili i bez pomoći umrli sami.
Jedan moj sused i poznanik, kojem je nešto novca dugovao vlasnik radnje
u Vajtkros Stritu ili tamo negde, poslao je svoga šegrta, momka od oko
osamnaest godina, da mu traži novac. Ovaj je došao do vrata i našavši ih
zaključanim, snažno zakucao; i pošto je, kako mu se učinio, čuo da je neko
unutra odgovorio, ali nije bio siguran, sačekao je pa ponovo zakucao i potom
to učinio i treći put, kada je čuo da neko silazi niz stepenice.
Napokon se na vratima pojavio domaćin; bio je u nekakvim čakširama ili
gaćama, žutom flanelskom kaputu, bez čarapa, u papučama i sa žutom kapom
na glavi i, kako je mladić rekao, „sa smrću na licu”.
Kada je otvorio vrata, kazao je: „Zašto me uznemiravaš?”. Dečak, mada
ponešto iznenađen, odgovori: „Došao sam od toga i toga i moj gospodar me
je poslao za novac о kojem kaže da ti znaš”. „Vrlo dobro, dečače”, uzvratio
je živi duh, „sada kada pređeš kraj kriplgejtske crkve, zamoli ih da zvone”; i
sa ovim rečima je zatvorio vrata, opet se popeo gore i umro istog dana; ako
ne i istog sata. Ovo mi je sam mladić ispričao i nemam razloga da mu ne
verujem. Desilo se to još dok kuga nije dosegla vrhunac. Mislim da je bio
jun, nekako pri kraju meseca; bilo je to pre nego što su se pojavila mrtvačka
kola i dok su se još držali ceremonije da zvono zvoni za mrtvacem, što se
sasvim sigurno okončalo, makar u ovoj parohiji, pre jula, jer je oko 25. jula
tu umiralo 550 i više ljudi nedeljno i nije se moglo sahranjivati po propisima,
bilo bogate bilo siromašne.Već sam pomenuo kako je, uprkos ovoj strašnoj nesreći, veliki broj
lopova vrebao priliku gde god je mogao doći do plena i da su to bile
uglavnom žene. Desio se tako da sam jednog jutra oko jedanaest sati išao,
kako sam često činio, do bratovljeve kuće u parohiji Kolman Strit, da vidim
da li je sve u redu.
Ispred kuće moga brata nalazilo se malo dvorište sa zidom od cigala i
kapijom i tu je bilo nekoliko magacina gde je držao različitu robu. Desilo se
da je tu bilo nekoliko visokih ženskih šešira koji su doneseni sa sela i, čini
mi se, spremljeni za izvoz; ne znam tačno kuda.
Iznenadio sam se kada sam, približivši se bratovljevim vratima koja su
bila na mestu koje su zvali Labudova aleja, susreo tri ili četiri žene sa upravo
takvim šeširima; i, koliko se sećam, makar je jedna od njih, ako ne i ostale,
nosila slične šešire u rukama; ali kako ih nisam video da izlaze iz bratovljeve
kuće, a nisam ni znao da moj brat ima takvu robu u svojim skladištima, nisam
im mogao ništa reći, već sam prešao preko da bih izbegao susret sa njima
plašeći se kuge. Ali kada sam došao do vrata, naišao sam na još jednu ženu
kako izlazi sa šeširima. „Kakvim ste poslom, gospođo”, rekoh, „tu bili?”
„Ima tu još naroda”, reče ona; „nikakvog drugog posla ja nemam nego oni”.
Požurio sam tada da uđem; ne rekoh joj ništa i tako ona umače. Ali upravo
kada sam ušao, spazih još dve kako idu preko dvorišta ka izlazu sa šeširima i
na glavama i pod rukama, na šta zatvorih kapiju čija se brava sama zatvarala;
i okrenuvši se ka ženama rekoh: „Pazi, pazi, šta li vi radite ovde?”, i zgrabih
šešire i oduzeh im. Jedna od njih koja, moram priznati, nimalo nije izgledala
kao lopov reče: „Zaista, pogrešile smo, ali su nam rekli da ovde ima stvari
bez vlasnika. Molim vas, uzmite ih; аГ pogledajte okolo, još ovde ima tak’ih
mušterija”. Plakala je i žalostivo izgledala, te joj jauzeh šešire i otvorih
kapiju dopustivši im da odu jer sam ih uistinu žalio; ali kada pogledah ka
skladištu, kako me je uputila, ugledah tamo još njih šest ili sedam kako
isprobavaju šešire bezbrižne i mirne kao da kod šeširdžije kupuju za
sopstveni novac.
Bio sam iznenađen, ne samo zato što sam ugledao toliko lopova već i
zbog okolnosti u kojima se zatekoh; trebalo se sada osloniti na sebe pred
tolikim svetom, a već sam sedmicama bio toliko povučen u sebe da bih, kada
bih nekoga sreo na ulici, promenio pravac da ga ne bih susreo.
One nisu bile manje iznenađene, mada iz drugog razloga. Ispričale su mida su susetke, da su čule da svako to može uzeti, da je to ničije i slično. Ja
sam im prvo očitao, vratio se do kapije i izvadio ključ, tako da su sve bile
moje zatočenice, pretio im da ću ih zatvoriti u skladište i pozvati
gradonačelnikove službenike da dođu po njih.
Usrdno su me molile, buneći se kako su kapiju pronašle otvorenom, kao i
vrata skladišta; i da je to bez sumnje razvalio neko koje očekivao dobra veće
vrednosti; što se uistinu činilo verovatnim jer je brava bila razbijena kao i
katanac koji je visio na spoljnim vratima, a nije bilo odneseno mnogo šešira.
Na kraju sam dokonao da ovo nije vreme da se bude surov i strog; a
povrh toga, nužno bih morao da idem okolo naokolo, da povedem sa sobom
više ljudi u čije zdravlje nisam siguran; a čak je i u to vreme kuga bila toliko
rasprostranjena da ih je sedmično umiralo po 4000; i tako, ako bih pokazao
svoju zlovolju, ili čak tražio pravdu zbog dobara svoga brata, mogao bih da
izgubim sopstveni život; zato sam se zadovoljio da im uzmem imena i mesta
gde žive, a zaista su bile stanovnici iz susedstva, i da im zapretim kako će ih
moj brat pozvati na odgovornost kada se ovamo vrati.
Potom sam sa njima malo popričao na drugi način pitajući ih kako mogu
da čine takve stvari u vremenu opšte nesreće i, kao što je bilo, pred samim
licem strašnog Božijeg kušanja, kada im je kuga pred samim vratima i,
možda, u njihovim kućama i zar ne znaju da mrtvačka kola za koji čas mogu
stati upravo pred njihovom kućom da ih odnesu u grob.
Nije mi se činilo da je moj govor ostavio na njih neki utisak, ali se zbilo
da su se pojavila dvojica ljudi iz susedstva, čuvši neku gužvu i poznavajući
moga brata, a obojica su bila u službi njegovog domaćinstva i došli su da mi
pomognu. Budući da su, kako rekoh, bili susedi, poznavali su tri od tih žena i
kazali mi ко su i gde žive; i činilo se da su mi istinito pričali о tome kakve su
one ranije bile.
Ovo ih je obojicu navelo na dalja sećanja. Jedan od njih se zvao Džon
Hejvord i u to vreme je bio pomoćnik crkvenjaka u parohiji Sv. Stefana,
Kolman Strit. Pomoćnik crkvenjaka je, u to vreme, značilo biti kopač grobova
i nosač mrtvih. Taj čovek je nosio, ili pomagao pri nošenju do grobova svih
mrtvih u toj velikoj parohiji dok su bili sahranjivani po propisima; a pošto ti
propisi više nisu važili, išao je sa mrtvačkim kolima i zvonom oglašavao da
skuplja mrtva tela po kućama u kojima su ležali i mnoge je pokupio u
njihovim odajama i kućama; jer ta parohija se isticala, i još uvek se ističe,među svim londonskim parohijama, po velikom broju vrlo dugačkih uličica i
sokaka, u koje nikakva kola nisu mogla ući te su morali da idu i dugo nose
tela; takve uličice ostale su kao svedoci, poput Bele aleje, Unakrsnog
dvorišta, Aleje labuda, Aleje belog konja i još mnoge druge. Tu su ulazili sa
nekom vrstom nosila na koja su polagali tela i nosili ih do kola; posao koji je
on radio i nikada nije zaradio nikakvu boleštinu, već je živeo još dvadeset
godina i umro kao crkvenjak u parohiji. U isto vreme, njegova žena je bila
negovateljica zaraženima i negovala mnoge koji su u toj parohiji umrli jer su
je, zbog njenog poštenja, preporučivali parohijski službenici; a opet se ni ona
nikada nije zarazila.
Nikada nije uzimao ništa kao predohranu protiv zaraze, osim što je držao
beli luk i rutvicu u ustima i pušio duvan. To isto sam i ja imao u svojim
ustima. A njegova žena se štitila tako što je ruke prala u vinskom sirćetu i
time prskala svoju odeću držeći je uvek vlažnom; a ako bi zadah nekoga о
kojem bi se brinula bio izuzetno napadan, udisala bi sirće, prskala odeću i
držala maramicu natopljenu sirćetom na ustima.
Mada je kuga harala najviše među sirotinjom, mora se priznati da je ova
opet imala najviše smelosti i najmanje straha i prihvatala svoje poslove sa
nekom vrstom grube hrabrosti; moram to tako nazvati, jer se nije zasnivalo ni
na veri, ni na razboritosti; jedva da su pribegavali ikakvoj opreznosti, već su
se laćali onakvog posla kakav su mogli dobiti, makar bio najopasniji. Takva
je bila nega bolesnih, nadgledanje zatvorenih kuća, prenošenje zaraženih
osoba u bolnicu za kugu; i, što je bilo najgore, nošenje mrtvaca do grobova.
Bilo je to pod nadzorom Džona Hejvorda i u njegovom području, gde se
zbila priča о gajdašu, čoveku koji je tolike ljude razveselio, a ovaj me je
uveravao da je istinita. Govorilo se kako je to bio šlep gajdaš; ali, kako mi je
Džon pričao, momak nije bio šlep, već prost, slab, siromašan čovek koji je
obično kružio ulicama oko deset uveče i duvao u gajde od vrata do vrata, i u
krčmama gde su ga znali, ljudi bi ga obično pozivali, davali mu nešto za piće
i jelo, a ponekad i nešto sitnine; a zauzvrat, on bi svirao i pevao i jednostavno
pričao, što je ljude razgaljivalo; i tako je živeo. Loše je vreme bilo za ovakvo
razgaljivanje kada su stvari stajale onako kako sam rekao, a opet je jadni
momak išao okolo onako kako je navikao, mada skoro izgladneo; a kada bi
ga neko pitao kako mu je, odgovarao bi da mrtvačka kola još po njega nisu
došla, ali da su obećali da će ga zvati sledeće sedmice.Desilo se tako jedne noći da je jadni momak, bilo da mu je neko dao
suviše pića ili ne - Džon Hejvord je tvrdio da su mu dali malo više sitniša
nego što je uobičajeno u krčmi u Kolman Stritu - dakle, da je jadni momak,
koji, po svoj prilici, nije odavno napunio svoj stomak, legao na nekakvu
tezgu i brzo zaspao, kraj vrata u ulici blizu Londonskog zida, prema
Kriplgejtu; a da su na tu istu tezgu ljudi iz neke kuće, iz uličice iza ugla,
čuvši zvono koje uvek zvoni pre nego što kola dođu, baš pored njega položili
telo nekoga od kuge umrlog misleći, takođe, da je i jadni momak mrtav kao i
ovaj drugi i da su ga tu položili neki od suseda.
I tako, kada su kola i Džon Hejvord sa zvonom stigli, pronašli su na tezgi
dva mrtva tela, uzeli su ih oruđima koje su koristili i bacili na kola, dok je za
sve to vreme gajdaš spavao snom pravednika.
Odatle su oni produžili i skupljali druga mrtva tela sve dok, kako mi je
časni Džon Hejvord ispričao, nisu onoga u kolima skoro živog sahranili; pa
opet je on sve vreme čvrsto spavao. Napokon su kola došla do mesta gde su
se tela istovarivala, što je bilo, koliko se sećam, na Maunt Milu; i kako bi
kola uvek stajala neko vreme pre nego što bi bilo sve spremno da se istovari
njhov tužni tovar, čim su stala, momak se probudio i uz malo muke provukao
svoju glavu između mrtvaca, te je, podigavši se, povikao: „Hej, gde sam ja?”.
Ovo je uplašilo momka koji je nadgledao posao; ali, posle nekog časa, Džon
Hejvord je, došavši sebi, rekao: „Bože, smiluj nam se! Ima u kolima jedan a
nije sasvim mrtav!” A drugi mu se obratio kazavši: „Ко si ti?” Momak je
odgovorio ,Ja sam ubogi gajdaš. Gde sam?” „Gde si?”, kazao je Hejvord.
„Ра, ti si u mrtvačkim kolima i sad ćemo da te pokopamo.” „АГ ja nisam
mrtav, zar ne?”, kazao je gajdaš i svi su se malo nasmejali - mada su se, kako
mi je Džon rekao, prvo svi dobro uplašili; onda su pomogli sirotom momku
da siđe i on se zaputio svojim poslom.
Čuo sam kako se posle pričalo da je on dohvatio svoje gajde u kolima i
preplašio ukopnike i svi su pobegli; ali mi Džon Hejvord nije ispričao takvu
priču, niti je išta pričao о sviranju; samo da je to bio siromašan gajdaš, da su
ga nosili onako kako je opisano, te potpuno verujem u istinitost ove priče.
Treba napomenuti kako mrtvačka kola u gradu nisu bila određena samo
za jednu posebnu parohiju, već su jedna išla kroz nekoliko parohija, zavisno
od broja umrlih; niti su obavezno nosila umrle u parohije kojima su pripadali,
nego su mnogi odneseni na mesta u drugim parohijama zbog nedostatkaprostora.
Već sam pominjao zaprepašćenje koje je ovo kušanje prvobitno izazvalo
kod sveta. Neka mi bude dozvoljeno da ovde iznesem neka svoja ozbiljna i
pobožna opažanja. Sigurno je da se nikada nije dogodilo da grad, naročito
ovakvog obima i veličine, bude zatečen toliko nepripremljen za ovako strašnu
pošast, bez obzira da li se misli na građansku ili versku pripremljenost.
Uistinu, kao da nije bilo nikakvog upozorenja, kao da se ništa nije očekivalo
niti pretpostavljalo i tako nisu napravljene nikakve javne zalihe. Na primer,
gradonačelnik i šerifi kao vlast nisu napravili nikakve neophodne zalihe. Nisu
pripremili nikakve mere da olakšaju sirotinji. Nije za građane bilo nikakvih
javnih magacina ili skladišta sa žitom i mesom za snabdevanje sirotinje što
bi, da je učinjeno, kako je činjeno ponegde u drugim zemljama, mnogim
jadnim porodicama, sada dovedenim u najveću nevolju, bilo olakšano i to
mnogo više nego što je sada moglo biti učinjeno.
Mogu malo reći о tome kako je stajalo sa zalihama gradskog novca. Za
londonsku riznicu govorilo se da je bila izuzetno bogata i može se zaljučiti da
je tako i bilo, ali su velike sume odatle otišle u javnu gradnju posle
londonskog požara i izgradnju novih građevina kakve su, na prvom mestu,
Gildhol, Blekvel Hol, deo Lidenhola, pola Berze, zatvor u Ludgejtu, Njugejt i
si., nekoliko pristaništa, stepeništa i odmorišta na reci; sve je to sledeće
godine nakon kuge ili izgorelo ili bilo oštećeno u velikom londonskom
požaru; a takođe, od druge vrste gradnje Monjument, Flit Dič sa njegovim
mostovima i bolnica u Betlehemu ili Bedlam, i si. Ali izgleda da su se oni
koji su upravljali javnim dobrima pokazali savesniji sa novcem siročadi kada
ga je trebalo upotrebiti da bi se pokazala samilost prema unesrećenim
građanima nego što su to narednih godina činili oni koji su ulepšavali grad i
obnavljali građevine; mada bi se moglo desiti da bi, u prvom slučaju, oni koji
su ostali bez novca pomislili da su njihova dobra korisnije upotrebljena, a
opšti ugled ovog grada bio bi manje izvrgnut ogovaranjima i prigovorima.
Takođe treba znati da su se odsutni građani, mada su zbog sopstvene
sigurnosti pobegli u unutrašnjost, i te kako zanimali za dobrobit onih koje su
ostavili i nisu zaboravljali da dobrovoljno prilažu da bi se olakšalo sirotinji, a
velike sume novca takođe su skupljene u trgovačkim gradovima u
najudaljenijim krajevima Engleske; i, kako sam takođe čuo, plemstvo i
vlastela u svim krajevima Engleske vodili su računa о žalosnim uslovima ukojima se našao grad i poslali velike sume novca gradonačelniku i upravi da
bi se olakšalo sirotinji. Kralj je, kako mi je rečeno, takođe odredio da se
hiljadu funti sedmično raspodeli na četiri dela; jedna četvrtina gradu i
sloboštini Vestminster, jedna četvrtina ili deo stanovnicima na sautvarškoj
strani reke; jedna četvrina sloboštini i delovima u gradu, isključivo gradu u
zidovima; i jedna četvrtina predgrađima u grofoviji Midleseks te istočnim i
severnim delovima grada. Ali о ovome poslednjem sam tek čuo, bez
proveravanja.
Sigurno da je najveći deo one sirotinje i porodica koje su ranije živele od
svoga rada ili trgovine na malo sada živeo od milostinje; i da nije bilo znatnih
suma novca koje su dali milostivi, dobronamerni hrišćani, grad to nikada ne
bi mogao obezbediti. Van svake sumnje, о ovoj milostinji i njihovoj raspodeli,
uprava je vodila izveštaje. Ali kako je mnoštvo službenika koji su ovo
raspoređivali umrlo a, takođe, koliko mi je poznato, najveći broj izveštaja о
ovim stvarima izgubljen je u velikom požaru koji se dogodio već sledeće
godine, kada su izgorele čak i komornikove prostorije i mnoštvo papira u
njima, nikada nisam mogao doći do samih izveštaja, ma koliko da sam se
trudio da ih vidim.
Mogli bi se, opet, izvući neki zaključci za slučaj slične pošasti, od koje
neka Bog čuva grad - kažem, od koristi je primetiti da je brigom
gradonačelnika i odbornika, koji su u to vreme sedmično raspoređivali velike
sume novca da bi se olakšalo sirotinji, mnogi životi, koji bi inače propali,
sačuvani. A ovde, neka mi bude dozvoljeno da ukratko opišem stanje
sirotinje u ovo vreme i ono što se iz toga može zaključiti da bi se kasnije
prosudilo šta se može očekivati ako bi slična nevolja pogodila grad.
Na početku kuge, kada je bilo jasno da će čitav grad biti zahvaćen; dakle,
kada su svi koji su imali prijatelje ili imanja u unutrašnjosti otišli sa svojim
porodicama; i kada se, uistinu, činilo da je ceo grad jurnuo na kapije i da tu
niko neće ostati; tada je, možete biti sigurni, potpuno stala sva trgovina
izuzev one koja se ticala najosnovnijih potreba.
Taj tako ozbiljan slučaj bio je uzrokom pravog stanja u kojem su se ljudi
našli da mislim da neću suviše cepidlačiti ako nabrojim nekoliko slojeva ili
klasa ljudi koji su, pod ovim okolnostima, smesta pali u nevolju. Na primer:
1. Sve gazde u radionicama, naročito one koje su pravile ukrase i manjeneophodne delove odeće, nameštaj, tkači vrpci i svi tkači, zlatari, švalje,
modistkinje, obućari, šeširdžije i oni što su pravili rukavice; kao i tapetari,
tesari, umetnički stolari, stakloresci i bezbrojne zanatlije sa njima povezane -
dakle, gazde su obustavile sav posao, raspustili nadničare i radnike, kao i sve
druge koji su zavisili od njih.
2. Kako je trgovina potpuno stala, jer jedva da se koji brod usuđivao da
uđe u reku, a nijedan nije mogao izaći, tako su svi oni koji su sa tom službom
imali veze - kao veslači, vozari, nosači, i sva ona sirotinja koja je zavisila od
trgovaca - bili odjednom otpušteni i ostali bez posla.
3. Svi zanati obično povezani sa izgradnjom ili opravkom kuća postali su
suvišni, jer nikome na pamet nije padalo da zida kuće kada su hiljade kuća
najednom ostale bez stanovnika; i tim jednim udarcem bez posla je ostalo na
hiljade običnih radnika ovakve vrste, kao što su ciglari, zidari, štukateri,
drvodelje, tesari, moleri, staklari, kovači, limari, i svi oni koji su u vezi sa
takvima.
4. Kako je plovidba stala, naši brodovi niti su uplovljavali, niti
isplovljavali kao ranije, tako da su svi pomorci ostali bez zaposlenja i mnogi
na poslednjoj i donjoj stepenici nevolje; a sa pomorcima je bilo i više
zanatlija i radnika koji su radili i zavisili od gradnje i uređivanja brodova,
kao što su brodske drvodelje, kudeljari, oni što prave konopce, sanduke za
robu, što prave jedra, sidra i drugi kovači; rezbari, kovači topova, svečari za
brodske sveće, rezbari za brodske ukrase i slično. Gazde su možda mogle
živeti od svojih zaliha, ali su narudžbe bile obustavljene i tako su svi radnici
bili otpušteni. Dodajte sada da je i reka bila bez čamaca, i veslači,
skeledžije, graditelji čamaca i skela, ili barem većina njih, bili su besposleni i
prepušteni sebi.
5. Sva domaćinstva trudila su se da žive skromno koliko je god moguće,
kako oni koji su pobegli, tako i oni koji su ostali; tako je ogromna množina
lakeja, poslužitelja, kalfi, knjigovođa i sličnih, a naročito uboge služavke, bila
otpuštena i ostavljena bez prijatelja i pomoći, bez hleba i krova nad glavom, i
to je uistinu bio nesrećan slučaj.Mogao bih о ovome izneti još pojedinosti, ali bi bilo dovoljno da
uopšteno kažem kako su svi zanati stali, zaposlenja nestala; sirotinja je
izgubila rad, a time i hleb; i zaista je na početku bilo žalosno slušati plač
sirotinje, mada je raspodelom milostinje njihova nevolja bila uveliko
umanjena. Mnogi su, zapravo, pobegli u grofovije, ali su ih hiljade ostale u
Londonu, dok ih samo beznađe nije poslalo napolje da bi ih smrt skupljala po
drumovima i oni su služili isključivo kao njeni glasnici; zaista, sa sobom su
nosili zarazu i nesrećno je širili u najudaljenijim krajevima kraljevstva.
Mnogi od njih su se zaista našli u onom beznadežnom stanju о kojem sam
govorio i uklonilo ih je razaranje koje je usledilo. Za njih se može reći da
nisu propali od zaraze, već od njenih posledica; uistinu, od gladi, smetenosti i
nedostatka osnovnih stvari; bez krova nad glavom, bez novca, bez prijatelja,
bez sredstava da dođu do hleba i bez ikoga ко bi im ih dao; jer mnogi od njih
nisu imali ono što zovemo zvaničnim prebivalištem i tako se nisu mogli
obraćati parohijama i svu pomoć koju su imali dobijali su obraćajući se
gradskoj upravi, a ta pomoć je (da gradskoj upravi priznamo ono što jeste)
bila pažljivo i spremno raspoređivana kako se smatralo da treba, i oni koji su
je dobijali nikada nisu osetili takav nedostatak i oskudicu u kakvoj su bili
oni bez nje.
Neka onaj koji ima predstavu kolika je množina ljudi koja svakodnevno
zarađuje u gradu hleb svojim radom, bile to zanatlije ili obični radnici -
kažem, neka svako predstavi sebi kakvi bi morali biti grozni uslovi u gradu
kada bi, iznenada, svi ostali bez posla, svi radovi prestali i ne bi bilo više
nikakvih nadnica.
Upravo se to tada nama desilo; i da dobrostivi ljudi svake vrste, u zemlji
i inostranstvu, nisu milosrdno priložili velike svote novca, gradonačelnik i
šerifi ne bi mogli da održe javni mir. I oni su pretpostavljali da bi beznađe
moglo dići ljude na nerede i naterati ih da pljačkaju kuće bogatih i pustoše
pijace sa namirnicama; u tom slučaju bi seljaci, koji su namirnice slobodno i
rado donosili u grad, bili suviše prestrašeni da bi ikada više dolazili i grad bi
se našao pred neizbežnom gladi.
Ali su gradonačelnik i Veće odbornika u gradu između zidova, i mirovne
sudije u delovima izvan njih, bili dovoljno razboriti i takođe pomognuti
novcem iz raznih krajeva da su siromašni ostali mirni i njihove potrebe
olakšavane, koliko god se to moglo činiti.Osim ovoga, još su dve stvari doprinele da masa ne počini nikakva
zlodela. Jedno je bilo što, uistinu, bogati nisu uskladištili zalihe namirnica u
svojim kućama kako bi trebalo da su učinili, i što bi učinili da su bili
dovoljno mudri i zaključali se, kako je njih nekoliko i učinilo i kako bi bolje
izbegli boleštinu. Ali se ispostavilo da to nisu učinili, tako da masa ne bi
našla zalihe namirnica niti da je tu provalila; a sasvim je jasno da su bili u
iskušenju da to učine, što bi, da su učinli, završilo pustošenjem čitavog grada,
jer nije bilo nikakvih regularnih trupa da im se suprotstave, niti su obučeni
odredi mogli biti dovedeni da brane grad i ni čoveka nije bilo da nosi oružje.
Ali je ovo sprečeno zahvaljujući razboritosti gradonačelnika i one
gradske uprave koja je preostala (jer neki su, čak i među većnicima, umrli a
drugi su bili odsutni); i to su činili na najpažljiviji i obazriviji način koji su
mogli smisliti, delimično pomažući najugroženije novcem, zapošljavajući
druge, neke da nadgledaju kuće koje su bile zaražene i zatvorene. A kako je
njihov broj bio veoma veliki (jer pričalo se da je u jednom času deset hiljada
kuća bilo zatvoreno a svaka je kuća imala dva čuvara, to jeste jednog za dan
a drugog za noć), ovo je omogućavalo da se zaposli veliki broj siromašnih
odjednom.
Žene i služavke koje su ostale bez svojih mesta takođe su bile zaposlene
kao negovateljice bolesnika na raznim mestima i ovo je uposlilo mnoge od
njih.
Mada je to tužno reći, stigla je još jedna vrsta pomoći: naime, kuga, koja
je na najstrašniji način harala od sredine avgusta do sredine oktobra, odnela
je trideset ili četrdeset hiljada upravo ovih ljudi koji bi, da su preživeli,
svojim siromaštvom predstavljali nepodnošljiv teret; hoću reći, čitav grad ne
bi mogao snositi troškove za njih, niti im obezbediti hranu; i vremenom bi oni
bili dovedeni do nužde da pljačkaju, ili sam grad ili okolinu, da bi se
snabdeli, što bi, pre ili kasnije, čitavu naciju, kao i grad, gurnulo u najveću
zbrku i metež.
Tada je, takođe, opaženo da je ova nesreća ljude činila vrlo poniznima;
jer ih je skoro čitavih devet nedelja umiralo blizu hiljadu dnevno, dan za
danom, i to sudeći po sedmičnim izveštajima koji opet, verujem sa dosta
sigurnosti, nikada nisu davali pravi broj i razlika je bila u hiljadama; zbrka je
bila takva, a kola su radila po mraku skupljajući mrtve, da na nekim mestima
nikakvi izveštaji nisu ni pravljeni, ali se radilo; klerici i crkvenjaci se nisuviđali međusobno sedmicama i nije se znalo koliki je broj donesenih. Ovo se
može videti po sledećim zbirovima smrtnosti:
Od svih bolesti
Od kuge
Od 8. do 15. 8.
5319
3880
Od 15. do 22. 8.
5568
4237
Od 22. do 29. 8.
7496
6102
Od 29.8. do 5.9.
5319
3880
Od 12. do 19. 9.
8297
7165
Od 19. do 26. 9.
6460
5533
Od 26.9.do3.10.
5720
4929
Od 3. do 19. 10.
5068
4327
 
59.870
49.705
Tako je najveći broj ljudi kuga odnela u ova dva meseca; jer pošto čitav
broj iznosi 68.950, ovde je 50.000 kao rukom odnesenih, za dva meseca;
kažem 50.000 jer u gornjem broju nedostaje 295, kao što u računanju
vremena nedostaju dva dana do dva meseca.
Sada kada kažem da parohijski službenici nisu davali potpun izveštaj, ili
da se ne treba pouzdati u njihov izveštaj, neka svako promisli kako bi čovek
mogao biti tačan u vremenima ovakve užasne nesreće, i da su se mnogi
razboljevali upravo u času kada je trebalo da sastavljaju svoje izveštaje;
mislim na parohijske sveštenike, osim drugih nižih službenika; jer, mada su se
ovi ubogi ljudi odvažili na sve opasnosti, opet nisu bili nimalo izuzeti od
opšte nevolje, naročito ako je istina da je parohija Stepni imala tokom godine
116 crkvenjaka, kopača grobova i njihovih pomoćnika, što znači, nosača,
zvonara i vozača kola za prenošenje mrtvaca.
Zaista, to nije bio posao takve prirode da bi čovek mogao da na miru i
tačno prebrojava mrtve koji su nagomilani bacani po mraku u jamu; a do te
jame ili jarka niko se nije mogao približiti, osim uz najveću opasnost. Često
sam opažao kako po sedmičnim izveštajima za parohije Oldgejt i Kriplgejt,
Vajtčepel i Stepni ima pet, šest, sedam ili osam stotina mrtvih; a opet možemoverovati mišljenju onih koju su sve vreme, poput mene, proveli u gradu, da je
povremeno tada umiralo u ovim parohijama i 2000; a video sam kako je
jedan napravio, koliko god je mogao, pažljivo istraživanje u tim krajevima, i
po njemu ih je tokom godine od kuge umrlo sto hiljada - dok je po zvaničnim
računicama žrtava kuge bilo 68.590.
Ako glasno smem da kažem svoje mišljenje, na osnovu onoga što sam ja
video svojim očima i čuo od drugih ljudi koji su bili svedoci, zaista verujem
da je samo od kuge umrlo oko 100.000, ne računajući ostale boleštine, niti
one pomrle na poljima, drumovima i mestima skrivenim od saobraćajnica,
kako se to naziva, i koji nisu uračunati u ove brojke, mada zaista spadaju u
masu stanovništva. Svi smo znali za mnoštvo ubogih, očajnih stvorova koje je
zahvatila boleština i koji su postali glupi ili potišteni, kao što se mnogima
dogodilo, i lutali po poljima i šumama i po skrivenim neznanim mestima,
takoreći u nigdini, da bi se uvukli u neko žbunje ili živicu i umrli.
Stanovnici okolnih sela bi im, u sažaljenju, donosili hranu, ostavljali na
izvesnoj razdaljini da bi je ovi mogli pokupiti, ako su u stanju; a ponekad
nisu ni to mogli i sledeće put bi našli uboge obešenjake kako leže mrtvi a
hranu netaknutu. Broj ovakvih jadnika bio je veliki; znao sam mnoge koji su
tako propali i gde su tačno stradali da verujem da bih mogao otići do samog
tog mesta i pronaći njihove kosti; jer su seljaci dolazili i iskopali bi jamu na
izvesnoj razdaljini, a potom bi dugim motkama ili kukama dovukli njihova
tela u te jame i potom nabacali onoliko zemlje koliko god su mogli, vodeći
računa kako vetar duva i prilazeći sa one strane koju pomorci nazivaju
zavetrinom, tako da zadah tela ne bi dopro do njih; i tako je veliki broj
napustio ovaj svet; о njima niko ništa nije znao, niti ih ubrojio u bilo kakav
račun, ne samo onaj zvaničan.
Ja sam, uistinu, sve ovo spoznao samo iz priča drugih, jer sam se retko
šetao u polja, osim prema Betnal Grinu i Hokniju i okolini. Ali dok sam se
šetao, uvek bih iz daljine video veliki broj ubogih lutalica; ali sam malo о
njima saznao jer, bez obzira da li na ulici ili na polju, kada bismo nekoga
ugledali, bilo je opšte pravilo da se izbegne; pa ipak verujem da su one priče
tačne.
A ovo mi doziva u sećanje moje šetnje po ulicama i poljima. Ne mogu
propustiti da ne opišem kako je pusto mesto grad bio u to vreme. Velika ulica
u kojoj sam živeo (a koja je bila poznata kao jedna od najširih ulica uLondonu, mislim u pregrađima, kao u i sloboštinama) sa one strane gde su
kasapi živeli, naročito tamo gde nije bilo ograda, više je ličila na zeleno polje
nego na popločanu ulicu i ljudi na konjima i kolima najčešće su išli njenom
sredinom. Istina, njen najudaljeniji deo prema vajtčepelskoj crkvi nije bio sav
popločan, ali je čak i popločani deo bio pun trave; ali ovo nije moralo da
izgleda neobično, jer i velike ulice unutar zidova, kao što su Lidenhol Strit,
Bišopsgejt Strit, Kornhil, i čak sam deo oko Berze, imale su mestimično puno
trave; nikakva kola ni kočije nisu se videle na ulicama od jutra do večeri,
osim seljačkih kola koja su donosila povrće i pasulj ili grašak, seno ili slamu,
ali i one su bile malobrojnije nego što je to bilo uobičajeno. Što se kočija
tiče, jedva da su korišćene izašta drugo osim da prevoze obolele u bolnicu za
kugu ili druge bolnice, a neke su vozile lekare do onih mesta koja su smatrali
podesnim da se usude posetiti ih; jer su kočije uistinu bile opasna stvar, i
ljudi nisu marili da ih koriste, jer nisu mogli znati ко se u njima poslednji
vozio; bolesni, zaraženi ljudi su, kako rekoh, obično bili njima prevoženi u
bolnicu za kugu, a ponekad bi u njima usput i izdahnuli.
Uistinu, kada je zaraza dostigla vrhunac, kako sam upravo ispričao, vrlo
je malo lekara marilo da obilazi obolele kuće, a mnogi najugledniji u tom
zvanju umrli su, kao i brojni hirurzi; jer sada je zaista nastalo nesrećno vreme,
i otprilike čitav mesec, ne gledajući nikakve izveštaje о smrtnosti, verujem da
nije umiralo manje od 1500 do 1700 dnevno, i to dan za danom.
Jedan od najgorih dana za sve to vreme, kako se meni činilo, bio je na
početku septembra, kada su, uistinu, dobri ljudi počeli da misle da je Bog
odlučio da potpuno okonča sa narodom ovog jadnog grada. Bilo je to u
vreme kada je kuga dosegla vrhunac u istočnim parohijama. Oldgejtska
parohija, ako mogu da kažem svoje mišljenje, čitave dve sedmice
sahranjivala je po hiljadu sedmično, mada zvanični izveštaji nisu davali toliki
broj; - ali je svuda oko nas bilo tako vidljivo da nije bilo nezaražene kuće
među dvadeset u Minorisu, u Haundsdiču i u onim delovima oldgejtske
parohije oko Bačer Roua i uličicama preko puta mene. Tvrdim da je na ovim
mestima smrt vladala svakim ćoškom. Parohija Vajtčepel bila je u sličnom
stanju, i mada mnogo manja od parohije u kojoj sam ja živeo, po zvaničnim
izveštajima sahranjivala je skoro 600 sedmično, a po mom mišljenju dva puta
toliko. Čitave porodice, zapravo čitave ulice sa svim porodicama, bile su
zajedno zbrisane; to je bilo tako često da su susedi zvali pratioca kola da odeu tu-i-tu kuću i pokupi ljude jer su svi bili mrtvi.
I, uistinu, čitav posao uklanjanja mrtvih kolima postao je sada tako
odvratan i opasan da su se javljale pritužbe kako se ukopnici ne trude da
očiste one kuće u kojima su svi stanovnici mrtvi, već ponekad ostavljaju tela
da leže nesahranjena i više dana, dok zadah ne naruši zdravlje susednih
domaćinstava koja se tako zaraze; nebriga ovih službenika je bila takva da su
crkvene starešine i konstejbli bili zaduženi da ih nadgledaju, pa su čak i
sudije u Hamletsu bile prinuđene da izlažu riziku svoje živote odlazeći među
ukopnike da bi ih podstakli i ohrabrili, jer su mnogi među ukopnicima umrli
od boleštine, zaraženi telima kojima su morali da prilaze blizu. I da nije bilo
toliko sirotinje koja je oskudevala u poslu i hlebu, (kako sam već ispričao),
te ih je nužda terala da sve prihvate i svega se poduhvate, nikada se ne bi
našlo ljudi da rade ovaj posao. A tada bi tela ležala svuda unaokolo,
propadala i trunula na najstrašnij način.
U ovom slučaju teško je izreći dovoljno hvale gradskim vlastima koje su
održavale tako dobar red što se tiče sahrane mrtvih da bi, čim bi se neko od
uposlenih da nose mrtvace i sahranjuju ih razboleo i umro, smesta njegovo
mesto popunile drugim, što, kako je rečeno, s obzirom na veliki broj sirotinje
ostale bez posla, nije bilo teško učiniti. Ovo nadmetanje sa neograničenim
brojem ljudi koji su umirali i bili bolesni, skoro svi zajedno, pa opet uvek
savesno skupljani i odnošeni, imalo je za posledicu da se nikako nije moglo
za London reći kako u njemu živi nisu mogli da sahrane mrtve.
Kako je za ovo strašno vreme očajanje raslo, tako je rasla i pometenost
ljudi i oni bi učinili hiljade nerazumnih stvari napadnuti strahom, kako su neki
radili u agoniji svoje boleštine i bilo je tu mnogo čega bolnog. Neki su po
ulicama urlali, jaukali i kršili ruke; neki su hodali moleći se i uzdižući ruke
ka nebu moleći Boga za milost. Ne mogu, istina, reći da li je to bila posledica
njihove smetenosti, ali, čak i ako je tako, bio je to znak mnogo pobožnijeg
duha koji su imali kada su vladali svojim razumom, i to je bilo mnogo bolje,
čak i tako kako je bilo, od onog strašnog zapomaganja i jaukanja koji su se
svakodnevno, a naročito uveče, razlegali po nekim ulicama. Pretpostavljam
da je svet čuo za poznatog Solomona Igla, zanesenjaka. On, mada je bio
bolestan samo u glavu, išao je okolo najavljujući suđenje čitavom gradu na
zastrašujući način, ponekad potpuno nag i sa posudom punom zažarenog uglja
u rukama. Sta je pričao ili nameravao, uistinu nisam mogao da shvatim.Neću reći da li je ovaj duhovnik bio smućenog uma ili ne, ili je sve to
činio iz čistog žara za ubogi svet koji je svako veče prolazio ulicama
Vajtčepela i, sa rukama podignutim uvis, ponavljao je neprestalno deo
Liturgije: „Gospode, pomiluj; poštedi svoj narod koji si otkupio
najdragocenijom krvlju svojom”. Kažem, ne mogu pouzdano govoriti о svim
ovim stvarima, pošto su to bili samo nesrećni prizori koje sam posmatrao
kroz prozor svoje sobe (jer sam retko otvarao okna) pošto sam sebe zatočio
onda kada je bolest najžešće harala; kada su mnogi, kako rekoh, počeli
misliti, pa čak i govoriti da niko neće izmaći; i uistinu sam i ja počeo da tako
mislim, i zato sam ostao iza zaključanih vrata dve sedmice i ni nos nisam
promolio. Ali nisam mogao izdržati. Osim toga, bilo je sveta koji je, prkoseći
opasnosti, i dalje pohađao službe Bogu, čak i u najopasnijim vremenima; i
mada je bila istina da je većina duhovnika zatvorila svoje crkve i pobegla,
kao što su i drugi činili, opet to nisu svi uradili. Neki su se usuđivali da
održavaju službu i okupljaju ljude stalnim molepstvijama i, ponekad,
propovedima ili kratkim obraćanjima na pokajanje i popravljanje i činili su to
onoliko koliko je bilo ikoga da ih sluša. Tako su radili i disidenti i to čak u
samim onim crkvama čiji su parohijski sveštenici umrli ili pobegli; nije bilo
mesta da se, u ovakvim vremenima, prave ikakve razlike.
Bilo je uistinu svakog žaljenja vredno slušati bedne žalopojke jadnih
umirućih stvorova koji su zvali sveštenike da ih uteše i mole se sa njima, da
ih posavetuju i upute, obraćajući se pri tome Bogu za oproštaj i milost i na
glas ispovedajući svoje grehe. Najokorelije bi srce prokrvavilo slušajući
kakva su upozorenja izgovarali umirući pokajnici opominjući druge da ne
prenebregnu sopstveno kajanje i ne ostave ga za dan smutnje; jer u vreme
ovakve nevolje nema vremena za pokajanje, nema vremena da se pozove
Bog. Voleo bih da mogu ponoviti sam zvuk onih jauka i onih izjava koje sam
čuo od nekih ubogih umirućih stvorova na vrhuncu njihove agonije i smutnje,
i da mogu učiniti i da ih čuje onaj koji ovo čita, kao što mi se čini da ih mogu
čuti ja, jer taj zvuk još odzvanja u mojim ušima.
Kada bih to samo mogao izreći tako da uzbudim samu dušu čitaoca,
obradovao bih se što sam mu uspeo opisati ovakve stvari, ma kako kratko i
nesavršeno.
Bogu je bilo milo da i dalje budem pošteđen, vrlo srčan i dobrog zdravlja,
ali vrlo nestrpljiv što sam zatočen iza vrata bez vazduha, četrnaest dana ilinešto slično; i nisam se više mogao uzdržati, već sam uzeo da odnesem pismo
svome bratu u poštu. Ono što sam opazio bila je duboka tišina na ulicama.
Kada sam došao do pošte, kako sam krenuo da ostavim svoje pismo, video
sam čoveka kako stoji u uglu dvorišta razgovarajući sa drugim na prozoru, a
treći je otvarao vrata pošte. Nasred dvorišta je ležala mala kožna kesa sa dva
ključa za nju zakačena, sa novcem u njoj, ali se niko nije usuđivao da se sa
tim petlja. Pitao sam koliko dugo ona leži tu; čovek sa prozora mi je
odgovorio da leži skoro sat, ali da je nisu dirali, jer ne znaju da li će onaj koji
je ispustio doći po nju. Meni novac nije trebao, niti je svota bila tolika da bih
imao ikakve volje da se sa tim petljam, ili da dođem do novca izlažući se
onakvoj opasnosti kakva bi mogla tu biti; tako sam nameravao krenuti, kada
čovek koji je otvorio vrata reče da će je on uzeti, ali da je će pravi vlasnik,
ako se pojavi, sigurno dobiti. Tako on pođe, dograbi vedro vode i stavi ga uz
samu kesu, zatim opet ode i donese nešto baruta i dobar deo istrese na kesu,
a potom to istrese na zemlju napravivši tako šaru oko kese. Ta linija je bila
oko dva jarda dugačka. Posle ode nekuda po treći put i donose do usijanja
vrele mašice koje je, pretpostavljam, pripremio za ovu priliku; i prvo zapali
onu šaru baruta što osmudi kesu i dobro prozrači vazduh. Ali mu ni to nije
bilo dovoljno, već potom dohvati kesu sa mašicama držeći je sve dok mašice
nisu progorele kesu i potom istrese novac u vedro sa vodom i tako odnese.
Novca je bilo, sedam se, oko trinaest šilinga, nekih uglačanih srebrnih penija i
sitnih bakrenjaka.
Bili su to, verovatno, vrlo siromašni ljudi, pa je čak i njima bilo teško da
se u ovako što upuste za ljubav novca; ali po tome možete lako videti šta
sam mislio govoreći kako su oni malobrojni pošteđeni pazili na sebe, u času
kada je boleština dosegla svoj vrhunac.
Nekako u isto vreme, šetao sam se poljima prema Bou; jer sam veoma
želeo da vidim ono što se dešava na reci, sa brodovima; i kako sam sa
brodarstvom imao neke veze, predstavljao sam sebi kako je jedan od
najboljih načina na koji se čovek može osigurati od zaraze da se povuče na
kakav brod; i mozgajući kako da zadovoljim svoju radoznalost, okrenuo sam
preko polja od Boa ka Bromliju do stepenica koje su tu služile za pristajanje
ili uzimanje vode.
Tu sam video ubogog čoveka kako sam hoda po zidu, ili lukobranu, kako
su to zvali. I ja sam se malo šetao okolo gledajući kuće, koje su sve bilezatvorene. Na kraju sam zapodenuo neki razgovor, na udaljenosti, sa ubogim
čovekom; prvo sam ga zapitao kako se ljudi tu snalaze. „Avaj, gospodine”,
reč on, „skoro da je beznadežno; svi su bolesni ii’ mrtvi. Ovde nema u ovom
delu ii’ u ovom selu (pokaza na Poplar) a da pola njih nije mrtvo a druga
polovina bolesno.” Tada pokaza ka jednoj kući. „Svi su tamo mrtvi”, rekao
je, „а kuća otvorena; niko ne srne unutra. Jadni lopov”, nastavlja on, „odvažio
se da nešto ukrade, ali je skupo platio krađu; odnesoše ga prošle noći na
groblje.” Potom pokaza nekoliko drugih kuća. „Tu”, reče, „svi su mrtvi,
čovek i žena i petoro dece. Tu”, reče, „tu je zatvoreno; vidite čuvara pred
vratima”; i tako redom о ostalim kućama. „Zašto”, upitah, „zašto ste vi
sami?” „Zašto”, reče on, „ја sam jadan čovek bez nade; Bogu je milo da se
još nisam zarazio iako moja porodica jeste, i jedno od moje dece je umrlo”.
„Kako ste sigurni”, upitah, „da niste zaraženi?” „Ра”, reče on,” to je moja
kuća (pokaza na vrlo malu, nisku kuću) i tu živi moja jadna žena sa dvoje
dece”, reče, „Ako se može reći da žive, jer su mi žena i jedno dete zaraženi,
ali ja ne idem к njima”. I sa tim rečima videh da mu obilno teku suze po licu;
a uveravam vas, i meni su.
„Ali”, rekoh, „zašto ne idete к njima? Kako možete ostaviti svoju krv i
meso?” „О gospodine”, reče on, „Gospod me saklonio! Nisam ja njih
napustio; radim za njih koliko god mogu; i hvala neka je Gospodu, ne dam da
u ičemu oskudevaju”; i tada videh kako je upro oči ka nebu sa pouzdanjem
koje mi odmah pokaza da sam sreo čoveka koji nije hipokrit, već ozbiljan,
pobožan, dobar čovek čiji je izliv bio izraz zahvalnosti što, u takvom stanju u
kakvom je bio, njegova porodica nije u oskudici. „Ра”, rekoh, „časni čoveče,
to je velika milost kako stvari inače stoje sa sirotinjom. Ali kako onda živite
i kako ste se sačuvali od ove strašne nevolje što je nad svima nama?” „Ра,
gospodine”, reče on, „ја sam veslač i ovo je moj čamac”, reče, „i čamac mi
služi kao kuća. U njemu radim preko dana i spavam preko noći; a kada
dođem do onoga kamena”, reče pokazujući mi veliki kamen na drugoj strani
ulice, dobar komad puta od njegove kuće, „ја zavičem i zovem ih dok me ne
čuju; onda oni dođu da uzmu šta sam doneo.”
„Ра, prijatelju”, rekoh, „ali kako zarađujete novac kao veslač? Zar to
ikome treba u ovim vremenima?” „Da, gospodine”, reče, „onako kako sam ja
zaposlen, treba. Vidite li tamo (pokaza niz reku dobro daleko od grada) pet
brodova je na sidru i vidite li”, reče, „osam ili deset brodova na vezu i nasidru?” (pokaza prema gradu). Na sve ove brodove ukrcane su porodice
trgovaca i vlasnika i sličnih, koji su se zatvorili i tu žive, potpuno zatvoreni,
iz straha od zaraze; i meni je posao da im donosim stvari, pisma i činim ono
što je neophodno da oni ne bi bili prinuđeni da dolaze na obalu; a svake noći
ja vežem svoj čamac uz jedan od brodskih čamaca i tu spavam i, hvaljen
neka je Bog, do sada sam se i sam sačuvao.”
„Ра prijatelju”, rekoh, „zar ćete oni pustiti na palubu pošto si bio ovde na
obali, kada je ovo tako strašno mesto i tako zaraženo?”
„Ра, što se toga tiče”, reče on, „retko se penjem na brod, već ostavljam
što imam na njihovom čamcu ili sa strane i oni to pokupe na palubu. A ako to
i učinim, ne mislim da im predstavljam neku opasnost jer ne idem ni u jednu
kuću na obali niti ikoga dotičem, čak ni svoju porodicu; ali im dobavljam
namirnice.”
„Тја”, rekoh, „moglo bi biti nekoga zla jer morate negde tu ili tamo
nabavljati namirnice; a pošto je ovaj kraj grada tako zaražen, opasno je čak i
sa nekim govoriti, jer je selo, rekoh, u stvari, početak Londona, mada nešto
udaljeno.”
„То je istina”, dodade on, „ali vi me ne razumete potpuno; ne kupujem
ovde namirnice. Odveslam do Grinviča i tu kupim svežeg mesa, a ponekad
odveslam niz reku do Vulviča i kupujem tamo; onda odlazim do usamljenih
farmi na strani Kenta, gde me poznaju i tamo kupujem perad, jaja i maslac, i
to donosim na brodove, kako mi naruče, nekada sa jednog, nekada sa drugog.
Retko dolazim ovde na obalu i sada sam došao samo da pozovem ženu i
čujem kako mi je porodica, i dam im malo novca koji sam dobio sinoć.”
„Jadni čoveče!”, rekoh, „i koliko ste dobili od njih?” „Dobio sam četiri
šilinga”, reče, „što je velika svota, kako sada stvari stoje po sirotinju; ali
takođe su mi dali i torbu hleba i usoljene ribe i nešto mesa; tako se nekako
gura.”
„Ра”, rekoh, „jeste li već dali svojima?”
„Ne”, reče, „ali sam zvao i žena mi je odgovorila da još ne može da
izađe, ali da se nada da će moći za četvrt sata i čekam je. Jadna žena, loše je.
Ima guke i one pucaju i nadam se da će se oporaviti; ali bojim se da će dete
umreti ali neka Gospod Tu zastade i snažno je jecao.
„Ра, časni prijatelju”, rekoh, „ti si sigurno pun poverenja u Božiju milost
ako si se tako podvrgao Božijoj volji; On se bavi sa svima nama u časovimaiskušenja.”
Oh, gospodine”, reče on, „bezgranična je milost ako iko od nas bude
pošteđen; i ко sam ja da prigovaram!”
„Reče li ti tako”, kazah, „о koliko je moja vera manja od tvoje?” I tu me
moje srce teško ukori razjašnjavajući mi na koliko sigurnijem tlu taj čovek
zida svoju veru opstajući u opasnosti većoj od moje; jer on nema kuda da
pobegne; jer on ima porodicu о kojoj se mora brinuti, što ja nemam; i dok je
sve moje tek pretpostavka, njegovo je istinsko predavanje Božijoj ruci i
hrabrost u pouzdanju u nju; a opet je on učinio sve što je mogao za svoju
sigurnost.
Kada su me ove misli obujmile, udaljih se malo od njega jer, uistinu, ni ja
se, poput njega, nisam više mogao uzdržati od suza.
Napokon, pošto smo još malo razgovarali, uboga žena otvori vrata i
pozva: „Roberte, Roberte”. On odgovori i zamoli je da sačeka nekoliko
trenutaka dok on ne dođe; tako strča stepenicama do čamca i pokupi vreću u
kojoj su bile namirnice koje je doneo sa brodova; kada se vratio, ponovo je
pozva. Tada ode do velikog kamena, koji mi je pokazao, i isprazni vreću, sve
poreda po redu i zatim se udalji; a žena dođe sa dečkićem da to pokupi, a on
je zvao govoreći da je to i to poslao taj i taj kapetan, a taj i taj to i to, i na
kraju dodade: „Sve nam je to poslao Bog; zahvalimo Mu se”. Kada je uboga
žena sve uzela, bila je tako slaba da nije mogla odjednom poneti, mada težina
nije bila velika; te je ostavila biskvite koji su bili u maloj torbi i ostavila je
dečkića da pazi dok se ona ne vrati.
„Ра sad”, rekoh, „jeste li ostavili i ona četiri šilinga, što rekoste da vam je
sedmična plata?”
„Da, da”, reče on, „neka vam ona kaže.” Te pozva ponovo: „Rahel,
Rahel”, kako izgleda da se zvala, „jesi Г uzela novac?” „Da,” reče ona.
„Koliko ima?”, reče on. „Četiri šilinga i sitnina”, reče ona. „Dobro, dobro”,
kaza on, „sve vas čuvao Bog”; i okrete se da pođe.
Kao što nisam mogao a da ne priložim svoje suze njegovoj priči, tako
nisam mogao nešto da ne priložim da mu pomognem. Zato ga pozvah. „Dođi
ovamo prijatelju”, rekoh,” dođi bliže, jer verujem da si dobrog zdravlja i
smem ti se približiti”; i izvukoh ruku koja mi je dotle bila u džepu. „Sada”,
rekoh, „idi i zovi svoju Rahel još jedanput i daj joj još malo priloga od mene.
Bog nikada ne zaboravlja porodicu koja u Njega veruje onako kako tiveruješ”. Tako sam mu dao još četiri šilinga i zamolio da ih stavi na onaj
kamen i pozove svoju ženu.
Nemam reči da opišem zahvalnost ubogog čoveka niti ih je on imao da je
izrazi, osim suza koje su mu tekle niz lice. Pozvao je ženu i kazao je kako je
Bog podstakao neznančevo srce da im, čuvši sve о njima, da sav ovaj novac i
rekao joj je još mnogo toga sličnog. Žena je, takođe, pokazivala znake slične
zahvalnosti, kako Nebu tako i meni, i bodro je pokupila novac; a mislim da ja
čitave godine nisam bolje darovao novac.
Tada upitah ubogog čoveka da li je boleština stigla do Griniča. Reče da
nije sve do pre dve sedmice; ali da se plaši da tada jeste, ali samo u onaj deo
grada koji leži južno od mosta Deptford; da on odlazi samo kod kasapina i
bakalina gde obično kupuje one stvari po koje ga pošalju, ali da je vrlo
oprezan.
Upitah ga kako se dogodilo da se ljudi koju su se tako zaključali na
brodovima nisu u dovoljnoj količini snabdeli svim potrepštinama. On reče da
neki jesu - ali, na drugoj strani, neki se nisu ukrcali sve dok ih na to strah nije
naterao i dok nije postalo odveć opasno za njih da idu kod određenog sveta
da bi nabavili veliku količinu stvari i da se on brine о dva broda, koja mi je
pokazao, na kojima se nalazi malo ili ništa, osim dvopeka i brodskog piva, i
da im skoro sve ostalo on donosi. Upitah ga da li ima još brodova koji su se
tako odvojili. On reče da, celim putem pravo, prema Griniču između obala
Lajmhausa i Redriga, svi brodovi na kojima ima prostora plutaju dva po dva
maticom i na nekima je više porodica. Upitah ga da li je do njih dospela
boleština. On reče da ne veruje, sa izuzetkom dva ili tri broda, gde ljudi nisu
tako pazili da mornari ne idu na obalu kao što drugi paze i kaza kako je lep
prizor videti sve te brodove usidrene sve do Pula.
Kada je rekao da ide za Grinič čim dođe plima, upitah ga da li bi mi
dozvolio da pođem sa njim i da me vrati, jer sam veoma želeo da vidim
brodove, onako kako mi ih je on opisao. On mi reče da, ako mu dam reč
hrišćanina i časnog čoveka da nisam bolestan, hoće. Uveravao sam ga da
nisam; da je Bogu bilo milo da me sačuva; da živim u Vajtčepelu, ali da sam
boraveći dugo iza vrata postao nestrpljiv, te sam se odvažio da se ovako
daleko zaputim da bih se osvežio, ali da bolest do sada nije dotakla nikoga u
mojoj kući.
„Ра, gospodine”, reče on, „vaše milosrđe bilo je potaknuto sažaljenjemprema meni i mojoj sirotoj porodici te je sigurno da ne možete imati tako
malo sažaljenja da uđete u čamac ako niste zdravi - što bi uistinu značilo
ubiti me i uništiti moju čitavu porodicu”. Ubogi čovek me je toliko uznemirio
govoreći sa takvom osetljivošću i uzbuđenjem о svojoj porodici da u prvi
mah nisam hteo da uopšte krenem sa njim. Rekao sam mu da ću radije
potisnuti svoju radoznalost nego ga onespokojiti, mada sam siguran, i vrlo
zahvalan za to, što nikakve boleštine nema u meni kao ni u najzdravijem
čoveku na svetu.
Sada opet ni on nije hteo popustiti, već da mi pokaže koliko ima
poverenja u mene koji sam bio tako pravedan prema njemu, počeo me je
terati da krenem; tako sam ušao u čamac kada je došla plima i on me je
dovezao do Griniča. Dok je kupovao stvari koje su ga zadužili da kupi,
popeo sam se na vrh brda pod kojim leži grad i otišao do istočne strane grada
da vidim kako reka izgleda. Ali bio je neobičan prizor videti brojne brodove
poredane u redove, dva po dva, a na nekim mestima po dva ili tri takva reda
širinom reke, i to ne samo do grada, između naselja koje zovemo Retklif i
Redrif, a koje su prozvali Pul, već sve dole niz reku do vrha Long Riča, koji
je toliko daleko koliko dopire pogled sa brda.
Ne mogu nagađati koliko je bilo brodova, ali mislim da ih je ukotvljenih
bilo više desetina; i ne mogu nego to pozdraviti; jer je deset i više hiljada
ljudi koji su se nalazili na brodovima ovde bilo sigurno zaklonjeno od nasilja
zaraze i živelo vrlo bezbedno i mirno.
Vratio sam se svome prebivalištu vrlo zadovoljan putovanjem toga dana,
a naročito ubogim čovekom; takođe sam se radovao da vidim da tako mala
skloništa obezbeđuju tolike porodice u vreme ovakvog beznađa. Čuo sam da,
kako je rasla žestina kuge, tako su se ovi brodovi sa ukrcanim porodicama
pomerali i išli sve dalje sve dok, kako su mi pričali, neki nisu dospeli na
samo more i ukotvili se u takvim lukama i sigurnim putevima na severnoj
obali, najboljim koje su mogli naći.
Ali je takođe bilo istina da svi ljudi koji su napustili kopno i živeli
ukrcani na brodove nisu bili potpuno sigurni od zaraze, jer ih je mnogo umrlo
i bili su bačeni u reku, neki u kovčezima neki, kako sam čuo, bez njih, i
mogla su se videti njihova tela kako ih plima nosi gore-dole.
Ali, smatram da se mogu usuditi da kažem da se to desilo na onim
brodovima na koje su se ljudi ili povukli prekasno ostajući predugo na obalisve dok ih boleština nije stigla (mada to, možda, nisu opazili) i tako boleština
nije došla njima na palubu, već su je, u stvari, oni doneli sa sobom; ili je to
bilo na onim brodovima gde su siroti mornari rekli kako nema vremena da se
snabdeju potrepštinama, već su bili prinuđeni da idu na obalu da kupe šta
mogu ili dopuste drugim brodovima sa obale da im se približe. I tako je
neosetno boleština stigla među njih.
I ovde ne mogu da ne primetim da je neobična narav stanovnika Londona
u to vreme izuzetno doprinela njihovoj propasti.
Kuga je počela, kako sam napomenuo, na drugom kraju Londona, naime u
Long Ejkru, Druri Lejnu i si. i onda se kroz grad širila vrlo postepeno i
polako. Javljala se prvo u decembru, potom opet u februaru, zatim opet u
aprilu, i uvek zakratko; tada je stala do maja i čak je poslednje sedmice u
maju umrlo tek sedamnaestoro i svi u tom kraju grada; a za sve ovo vreme,
čak i onda kada je umiralo po 3.000 sedmično, opet su ljudi u Redrifu, kao i
Vapingu i Retklifu, na obema stranama reke, i skoro svi na onoj strani gde je
Sautvark, silno uobražavali da bi oni mogli ostati pošteđeni, ili bar da ona
među njima neće biti tako žestoka. Neki su uobražavali da će ih sačuvati
isparenja smole ili katrana ili nekih drugih sličnih tvari kao što su ulje,
sumpor ili terpantinska smola, koji su se mnogo koristili u svim zanatima
vezanim za brodarstvo. Neki su tvrdili da će, pošto je kuga bila na svom
najvećem vrhuncu u Vestminsteru i parohiji Sv. Egidija i Sv. Andrije, opet
oslabiti pre nego što stigne do njih - što je, uistinu, bilo delimično tačno. Na
primer:
Od 8. do 15. avgusta
Sv. Egidije-u-polju
242
Kriplgejt
886
Stepni
197
Sv. Margarita
24
Roterhit
3
Ukupno te sedmice
4030
15. do 22. avgustaSv. Egidije-u-polju
175
Kriplgejt
847
Stepni
273
Sv. Margarita
36
Roterhit
2
Ukupno te sedmice
5319
N.B. - Primećeno je da se brojevi za parohiju Stepni uglavnom odnose na
onaj deo gde se parohija graniči sa Šordičem, koji sada nazivamo Spitefilds,
gde parohija Stepni dolazi do samog zida crkvenog dvorišta Šordiča, i da je u
to vreme kuga oslabila u Sv. Egidiju-u-polju, a najviše harala u Kriplgejtu,
Bišopsgejtu i Šordiču; ali nije, do kraja avgusta, ni deset ljudi sedmično
umiralo u onom delu parohije Stepni oko Lajmhausa i Retklif Hajveja koji
sada čini parohije Šadvel i Vaping sve do Sv. Katarine kod Taurea. Ali su
kasnije i oni došli na red, о čemu ću pričati kada za to dođe vreme.
Ovo je, kako rekoh, učinilo da se svet u Redrihu i Vapingu, Retklifu i
Lajmhausu oseti sigurnim i tako počne da se zavarava da će kuga otići a da
njih ne dotakne da se nisu potrudili niti da pobegnu u unutrašnjost niti da se
zatvore. Štaviše, svaka uznemirenost bila im je tako strana da su u svoje
kuće rado primali svoje prijatelje i rođake iz grada i više ih je sa drugih
mesta uistinu našlo sklonište u tom delu grada kao sigurnom mestu, mestu
koje će Bog zaobići i neće podvrgnuti onim iskušenjima kojima je podvrgao
sva druga mesta.
I to je bio razlog što ih je kuga, kada je došla do njih, zatekla zbunjenije,
nespremnije i nesposobnije da bilo šta učine nego što je to bio slučaj na
drugim mestima; jer, kada je do njih uistinu i žestoko dospela, kao što se
dogodilo u septembru i oktobru, tada niko nije mogao da umakne u
unutrašnjost, niko nije mogao da prihvati stranca da mu se približi, ne, niti u
obližnjim gradovima; i, kako sam čuo, više njih koji su odlutali u polja na
Sanju pronađeni su umrli od gladi u šumama i po opštinskim pašnjacima,
pošto je tamo mnogo šumovitije i manje naseljeno nego i u jednom drugom
delu tako blizu Londona, naročito oko Norvuda i drugih parohija Kambervela
i Lasama, gde se, izgleda, iz straha od zaraze niko nije usuđivao da pomogne
jadnim, izbezumljenim ljudima.Ovakvo stanje koje je, kako rekoh, vladalo među ljudima toga dela grada,
bilo je delimično razlogom, kao što sam ranije pričao, što su se povukli na
brodove; i oni koji su to učinili na vreme i razumno, snabdevši se sa dovoljno
namirnica da nisu imali potrebe da idu na obalu zbog snabdevanja, niti da
dozvole ikakvim čamcima da im se približavaju - hoću reći, oni koji su tako
učinili sigurno je da su, među svim drugim, našli najbezbednije utočište; ali
zabuna je bila takva da su u svom strahu ljudi bežali na brodove bez parčeta
hleba, ili čak na brodove na čijim palubama nije bilo niti jednog čoveka da bi
se dalje otisnuli, niti je bilo ikoga da uzme čamac i ode rekom nizvodno gde
su se namirnice mogle bezbedno nabavljati, i ovakvi su patili i zarazili bi se i
na palubi kao i na obali.
Dok su bogati bežali na brodove, siromašniji su otišli na dereglije, barke,
skele i ribarske čamce; a mnogi, naročito veslači, nastanili su se u svojim
čamcima; ali su ovi načinili tužan posao, naročito ovi poslednji jer su, idući
po namirnice i možda da ponešto zarade, naišli na zarazu koja je među njima
načinila strašnu pustoš; mnogi od veslača umrli su veslajući u svojim
čamčićima, kao i ispod mostova i niko ih nije pronašao sve dok nisu bili u
takvom stanju da se niko nije usuđivao ni da im priđe ni da ih takne.
Uistinu, beda ljudi u ovom pomorskom delu grada je bila duboka, i
zasluživala je najveće saosećanje. Ali, avaj, bilo je to vreme kada se svako
sam osećao toliko ugroženim da nije imao snage da sažaljeva nevolju drugog;
jer svakome je, uistinu, smrt bila pred vratima, a mnogima i u njihovim
porodicama i niko nije znao ni šta da čini ni kuda da beži.
Ovo je, kako rekoh, uništilo svako saosećanje; uistinu je samoočuvanje
postalo prvi zakon. Jer, deca su bežala od svojih roditelja dok su ovi
propadali u najvećoj nevolji. A na nekim mestima, mada ne tako često,
roditelji bi se slično poneli prema deci; štaviše, bilo je takvih strašnih
primera, a posebno dva u jednoj sedmici, kad su očajne majke, izbezumljene
i sluđene, pobile svoju decu; jedno ubistvo dogodilo se nedaleko od mesta na
kojem sam ja živeo i poludeli stvor nije ni sam živeo dovoljno dugo da bi
postao svestan greha koji je počinio, niti da bi za to mogao biti kažnjen.
Ne treba se tome, uistinu, mnogo čuditi; jer strah od preteče smrti u nama
kida sve spone ljubavi, sve obzire za drugog. Govorim uopšteno, jer bilo je
dirljivih osećanja, sažaljenja i dužnosti kod mnogih, о čemu sam ponešto
saznao, hoću reći, drugi su mi kazali; jer nisam proveravao istinu u svimpojedinostima.
Da bih vas upoznao sa jednim takvim primerom, dozvolite mi prvo da
kažem kako su u našoj nevolji trudnice spadale u one kojima je bilo najteže
jer, kada bi došao čas njihovih bolova, nisu mogle računati na pomoć bilo
kakve vrste; ne bi im došla ni babica, ni žena iz susedstva. Većina babica je
pomrla, naročito one koje su pomagale sirotinji; a mnoge, ako ne baš i sve,
pobegle su u unutrašnjost; tako je bilo skoro nemoguće siromašnoj ženi da
plati preteranu cenu da bi joj došla neka babica - a ako bi i platila, one što su
dolazile najčešće su bile neiskusne i neznalice; a posledica svega bilo je to
što je neuobičajeno mnogo žena bilo gurnuto u najveću nevolju. Neke su bile
porađane i upropašćene grubošću i neznanjem onih koje su trebale da ih
neguju. Bezbrojna deca su, mogu reći, bila ubijena istim neznanjem, mada se
ovo može lakše pravdati; u pokušaju da se spase majka, bez obzira na dete; a
mnogo puta su i majka i dete bili izgubljeni na isti način; a naročito kada bi
majka obolela, nikoga ne bi bilo da joj se približi i katkad bi oboje propali.
Ponekad bi majka umrla od kuge, kao i novorođenče koje bi moglo biti tek
upola rođeno ili rođeno, ali još uvek neodvojeno od majke. Neke su umirale
usred trudova i uopšte se ne bi porodile; i bilo je mnogo takvih slučajeva da
je teško о tome suditi.
Nešto od toga se vidi u neobičnim brojkama koje su se pojavljivale u
sedmičnim izveštajima (mada sam ja daleko od toga da pomislim da oni daju
punu sliku) pod stavkama o:
Babinje.
Pobačaji i mrtvorođenčad
Kršteni i novorođenčad.
Uzmimo sedmicu u kojoj je kuga bila najžešća i uporedimo je sa
sedmicom pre nego što je boleština započela, čak i u istoj godini. Na primer:
Babinje
Pobačaj
Mrtvorođeni:
Od 3. do 10. 1.
7
7
13
od 10. do17. 1.
8
6
11
od 24. do31. 1.
3
2
9od 31.1. do7.2.
3
3
8
od 7. do 14. 2.
6
2
11
od 14. do 21.2.
5
2
13
od 21. do 28.2.
2
2
10
od 28.2.do 7.3.
6
2
11
48
24
100
Od 1. do 8. avgusta
25
5
11
od 8. do 15. avgusta
23
6
8
od 15. do 22. avgusta
28
4
4
od 22. do 29. avgusta
40
6
10
od 29. avgusta do 5. septembra
38
2
11
od 5. do 12. septembra
39
23
——
od 12. do 19. septembra
42
5
17
od 19. do 26. septembra
42
6
10
od 26. septembra do 3. oktobra
14
4
9
291
61
80
Ovu nesrazmernost cifara naročito treba prosuđivati uzimajući u obzir da
je, po mišljenju koje je tada vladalo, u Londonu tokom avgusta i septembra
bila tek trećina stanovništva koje je tu bilo za vreme januara i februara.
Jednom rečju, uobičajen broj umrlih pod ove tri stavke, u poređenje sa onim
od prethodne godine, izgledao je ovako:
1664.
1665.
Babinje
189
Babinje
625
Pobačaji i mrtvorođeni
458
Pobačaji i mrtvorođeni
617
647
1242Kako rekoh, ova se nejednakost izrazito uvećava kada se uzme u obzir
broj stanovnika. Ne nameravam da pravim ikakav tačan proračun
stanovništva koje je u tom trenutku bilo u gradu, ali ću približan račun
napraviti kada to dođe na red. Ono što sam sada ispričao učinio sam da
objasnim bedu tih ubogih stvorova; tako da se može reći, kao u Svetom
pismu, teško onima sa decom i onima koj imaju novorođenčad. Jer, zaista
vam kažem, njima je bilo posebno teško.
Nisam bio prisan ni sa jednom od porodica u kojima su se ove stvari
dešavale, ali krici nesrećnih razlegali su se nadaleko. A za one koje su bile
trudne, možemo napraviti nekakvu računicu: 291 žena u babinjama umrla je
za devet sedmica, a uobičajeno je od iste nevolje, za isto vreme, umirala
jedna trećina, dakle osamdeset i četiri. Neka čitalac izračuna srazmeru.
Nema mesta sumnji da je beda onih koje su imale novorođenčad bila, u
srazmeri, isto tako velika. Izveštaji о smrtnosti mogu u to uneti tek malo
svetla, ali donekle mogu. Bilo ih je nešto više nasmrt izgladnelih tokom
dojenja, ali to jedva da je nešto. Beda je bila najpre u tome što su, prvo,
mnogi umrli od nedostatka dojenja, jer su majke pomrle i sva bi porodica sa
novorođenčadi bila pronađena mrtva; i, ako mogu da kažem svoje mišljenje,
verujem da su stotine bespomoćne novorođenčadi ovako propale. Drugo, ne
izgladneli, nego otrovani dojenjem. Štaviše, dok je majka dojila i zarazila se,
mleko bi joj bilo otrovano i zarazila bi novorođenče svojim mlekom čak i pre
nego što bi sama shvatila da je zaražena; novorođenče bi čak, u takvom
slučaju, umrlo pre majke. Ne mogu ništa drugo do da zabeležim opomenu,
ako bi se ovakvo strašno kušanje opet ponovilo u ovom gradu, da svaka
majka koja čeka dete ili ga doji treba da ide, ako ima kakvih mogućnosti, na
neko drugo mesto, jer njihova nesreća, ako budu zaraženi, nadilazi nesreću
svih drugih ljudi.
Mogao bih ispričati mnoge žalosne priče о preživeloj novorođenčadi koja
su pronađena kako sišu dojke svojih majki ili dojilja koje su umrle od kuge.
О majci iz parohije u kojoj sam i ja živeo, koja je, pošto joj se dete nije
osećalo dobro, poslala po apotekara da pregleda dete; a kada je on došao,
kaže priča, dala je detetu dojku i po svemu se osećala dobro; ali kada joj je
apotekar prišao blizu, video je osipe na dojci koju je dete sisalo. Apotekarse, naravno, zaprepastio, ali ne želeći da previše preplaši jadnu ženu, zamolio
je da njemu da dete; tako je uzeo dete, položio ga u kolevku i rastvorivši mu
odeću video osipe i na njemu, i oboje su umrli pre nego što je on uspeo da
pošalje po zaštitni lek za oca porodice kojem je objasnio njihovo stanje. Da li
je dete zarazila dojilja ili sama majka, nije bilo sigurno, ali je ovo drugo
verovatnje. Slično se dogodilo kada je dete doneseno kući od dojilje koja je
umrla od kuge, ali mu požrtvovana majka nije odbila da sisa, i držala ga je u
naručju tako se zarazivši; i umrla je sa detetom na rukama.
Najokorelije srce mora biti ganuto svim tim brojnim slučajevima koji su
se dešavali, kada su se požrtovane majke brinule i negovale svoju milu decu
i čak umirale pre njih, ponekad od njih dobivši bolest i umrevši, dok bi dete
za koje se osetljivo srce žrtvovalo uspevalo da preboli i spase se.
Takva je i priča о zanatliji iz 1st Smitfilda, čija žena je bila trudna sa
prvim detetom; počeli su joj trudovi, a ona je bila bolesna od kuge. On nije
mogao nabaviti babicu koja bi se о njoj brinula, a dvojica njegovih slugu
bežala su od nje. Odjurio je od kuće kao izbezumljen, ali nije mogao naći
nikakvu pomoć; najviše što je uspeo bilo je da mu čuvar, koji je nadgledao
zaraženu kuću, obeća da će ujutro poslati negovateljicu. Jadni čovek se
vratio slomljenog srca, pomagao ženi koliko je mogao preuzevši ulogu
babice, doneo mrtvo dete na svet, a žena mu je za sat umrla na rukama, a on
je čvrsto grlio njeno mrtvo telo sve do jutra, kada je čuvar došao dovodeći
negovateljicu, kako je i obećao; i popevši se uz stepenice (jer je ovaj vrata
ostavio otvorena ili tek pritvorena) našao je čoveka kako sedi sa mrtvom
ženom u naručju, tako slomljenog bolom da je umro nekoliko sati kasnije bez
ikakvih znakova bolesti, jednostavno poklekavši pod težinom bola.
Slušao sam takođe о onima koji su, zbog smrti svojih najbližih, pred
neizdrživom tugom izgubili svaku pamet; posebno о jednom koji je bio tako
nadvladan težinom što je pritisnula njegov duh da mu je glava utonula u telo,
tako se uvukavši u njegova ramena da se izvan njih jedva išta od glave
videlo; i pošto je izgubio i glas i čula, glava mu je ležala priljubljena uz
ključnu kost i jedino bi se mogla uzdignuti rukama drugih ljudi; i jadni čovek
nikada ponovo nije došao sebi, već je godinu dana takav životario dok nije
umro. Niko ga nikada nije video da je digao oči i na bilo šta obratio pažnju.
Ne mogu učiniti ništa drugo do reći kako je takvih slučajeva bilo mnogo i
da ih je nemoguće sve pojedinačno ispripovedati, naročito pošto je, katkad,čitave porodice u kojima se to dešavalo odnela kuga. Ali bilo je bezbroj
takvih slučajeva dostupnih sluhu i očima, a dovoljno je bilo ići ulicama da bi
se to videlo, kao što se meni dešavalo. Niti je lako ispričati priču о ovoj ili
onoj porodici, a da te priče, u stvari, nisu dve priče od iste vrste.
Ali, sada pričam о vremenu kada je kuga harala u najistočnijim delovima
grada - о tome kako su se ljudi tamo dugo zavaravali da će izmaći i kako su
bili zatečeni kada je kuga stigla do njih, kako se i desilo; jer uistinu, kada je
došla tu, došla je kao pobednička vojska; hoću reći, ovo me vraća priči о
trojici ubogih ljudi koja su odlutali iz Vapinga ne znajući ni kuda idu, ni šta
da čine, a tu trojicu sam pominjao ranije, jednog pekara, onog što je pravio
jedra, a trećeg stolara, svi iz Vapinga, ili tu negde.
Kako sam već napomenuo, ljudi su se u tom delu grada tako uljuljkali u
osećanje sigurnosti da ne samo da se nisu odselili, kako su mnogi učinili, već
su se umišljali da su sigurni i da je sigurnost sa njima; i mnogo sveta je
bežalo iz grada i iz zaraženih predgrađa u Vaping, Retklif, Lajmhaus, Poplar i
slična mesta kao u sigurna mesta; i nije sasvim neverovatno da su tako čineći
oni doprineli da kuga dotle stigne brže nego što bi se to inače dogodilo. Jer,
mada ja jesam za to da ljudi beže i napuštaju takav grad u kojem se pojavi
prva naznaka slične zaraze, i da svi oni koji imaju ikakvu mogućnost da se
sklone, to na vreme i učine, opet moram reći da, kada svi koji hoće da beže
pobegnu, oni koji ostanu moraju se čvrsto držati mesta na kojem su se
zatekli, a ne da se seljakaju od jednog kraja grada na drugi, ili iz jednog dela
grada u drugi; jer ovo je propast i nesreća za sve, pošto oni nose kugu na
svojoj odeći.
Zašto bi se inače naređivalo da se pobiju psi i mačke, već zato što su to
domaće životinje, orne da trče od kuće do kuće i od ulice do ulice, sposobne
da tako prenose efluviju ili gomilu zaraznih telašca čak i u svom krznu i
dlaci? A tako je bilo, na samom početku zaraze i naredbu je izdao
gradonačelnik i svi magistrati, po savetu lekara, da se smesta moraju pobiti
svi psi i mačke i službenici su bili imenovani da ovo izvrše.
Neverovatno je, ako je verovati njihovim izveštajima, koliki je broj ovih
stvorenja uništen. Mislim da se govorilo о četrdeset hiljada pasa i pet puta
toliko mačaka; jedva da je bilo kuće bez mačke, neke su ih imale više,
ponekad pet ili šest. Takođe su činjeni svi napori da se unište miševi i
pacovi, naročito kasnije, postavljane su pacolovke i drugi otrovi i ogromanbroj njih je takođe uništen.
Često razmišljam о nespremnosti sa kojom je čitavo stanovništvo u
početku dočekalo nevolju koja se sručila na njih, i kako su se zbog
nedostatka vremena donosile mere i odredbe, javne i privatne, što je izazivalo
svu onu zbrku koja nas je zadesila i kako je toliki broj ljudi propao u ovoj
nesreći, što bi, uz pomoć Proviđenja, moglo biti izbegnuto da su načinjeni
pravi koraci, a ovo bi, ako budućnost bude zahtevala, trebalo da bude nauk i
opomena. Ali na to ću doći kasnije.
Vraćam se onoj mojoj trojici. U svakom svom delu njihova priča ima
pouku, kao i čitavo njihovo ponašanje, kao i onih koji su im se pridružili,
obrazac je koji siromašni ljudi treba da slede, kao i žene, ako se ikada
ponove ovakva vremena; a i da nema druge svrhe u ovoj pripovesti, mislim
da je vrlo primerna, bez obzira da li moje pripovedanje u svemu odgovara
činjenicama ili ne.
Za dvojicu je rečeno da su braća, jedan stari vojnik, ali sada pekar; drugi
hromi mornar, ali sada je pravio jedra; treći stolar. Jednog dana reče pekar
Džon svome bratu koji je pravio jedra Tomasu: „Brate Tomase, šta će biti sa
nama? Kuga je sve žešća u gradu i dolazi ovamo. Šta da činimo?”
„Uistinu”, reče Tomas, „sam sam u velikoj zabuni šta da činim, jer ako
ustanovim da je stigla u Vaping, moraću da napustim svoj stan.” I tako,
unapred, oni počeše о tome da razgovaraju.
Džon:
 Da napustiš svoj stan, Tomas! Ako to uradiš, ne znam ко će te
primiti; jer ljudi se sada tako plaše jedni drugih da se nigde ne može naći
stan.
Tomas:
 Pa, ljudi tamo gde stanujem su dobri, uljudni ljudi i dovoljno
ljubazni prema meni; ali oni govorkaju kako ja svaki dan odlazim na svoj
posao i da to postaje opasno; i pričaju da će se zatvoriti i da nikoga neće
puštati blizu.
Džon:
 Pa, da se razumemo, ako su se već usudili da ostanu u gradu,
sasvim su u pravu.
Tomas:
 Štaviše, i ja bih mogao da se odlučim da se zaključam jer, izuzev
para jedara koje još moj gazda ima naručene i koja upravo završavam, ne
izgleda mi da ću uskoro imati ikakvog posla. Nema više toga zanata. Svuda
se otpuštaju radnici i sluge, tako da bih mogao biti zadovoljan da se
zaključam; ali mi se ne čini da bi se oni kod kojih živim s tim složili, kao nibilo ко drugi.
Džon:
 Šta ćeš tada, brate, učiniti? A šta ću ja? Jer ništa mi nije bolje nego
tebi. Svi ljudi gde ja stanujem pobegli su u unutrašnjost, osim služavke, a ona
odlazi sledeće sedmice i potpuno će zatvoriti kuću, tako ću seja naći
prepušten širokom svetu pre nego ti i odlučio sam se takođe da nekuda
krenem, samo kada bih znao kuda.
Tomas:
 Obojica smo bili ludi što nismo odmah krenuli; tada smo mogli
svuda putovati. Sada nema seljakanja; umrećemo od gladi ako pokušamo da
izađemo iz grada. Niti će nam dati šta da jedemo, ma kako im plaćali, neće
nas puštati ni u gradove, a kamoli u svoje kuće.
Džon:
 A što isto ne valja, jedva da imam nešto novca.
Tomas:
 Tu bismo se mogli nekako snaći. Imam nešto, mada ne mnogo; ali
rekoh ti da se ne može ići drumom. Znam nekoliko jadnih, poštenih ljudi iz
naše ulice koj su pokušali da putuju i u Barnetu, ili u Vetstounu, ili tamo
negde, svet im je zapretio da će pucati na njih ako pokušaju da produže, tako
da su se morali vratiti sasvim obeshrabreni.
Džon:
 Okušao bih tu vatru da sam ja bio tamo. Da mi odbiju da daju
hranu za moj novac, bili bi u prilici da me vide kako im uzimam pred nosom,
a ako bih im za to nudio novac, ne bi mi mogli pretiti nikakvim zakonom.
Tomas:
 Sada govoriš kao stari vojnik, kao da si još uvek u Nizozemskoj,
ali ovo je ozbiljna stvar. Svet ima dobrih razloga što ne da da mu se približi
niko za koga nije siguran da je zdrav i ne smemo ih pljačkati.
Džon:
 Ne, brate, brkaš stvari i pogrešno me razumeš. Neću da pljačkam
nikoga; ali ako mi u nekom gradu zabrane da prođem otvorenim drumom i
odbiju mi namirnice za moj novac, to je kao da kažeš da taj grad ima pravo
da me nasmrt izgladni, što ne može biti istina.
Tomas:
 Ali oni ti ne odriču slobodu da se opet vratiš tamo odakle si
došao i tako te ne izgladnjuju.
Džon:
 Ali onaj grad iza mene, po istom pravilu, može da mi zabrani da se
vraćam i tako da umrem od gladi između njih. Osim toga, nema zakona koji
mi zabranjuje da putujem kada sam već na drumu.
Tomas:
 Ali može biti takvih teškoća pri raspravljanju sa ljudima u
svakom gradu na drumu da nije za siromašne ljude da se u to upuštaju,
naročito u ovakvim vremenima.
Džon:
 Pa, brate, mi smo u gorem stanju no ma ко drugi, jer niti možemoostati ovde niti ikuda ići. Pomišljam na reći samari-ćanskog gubavca: „Ako
ostanem, sigurno ću umreti”, mislim naročito s obzirom na tebe i mene, bez
sopstvenog staništa i bez nade da se kod ikoga nastanimo. Nema ležanja na
ulici u ovakvim vremenima, i bolje bi nam bilo da odmah legnemo u
mrtvačka kola. Zato kažem, ako ostanemo, sigurno ćemo umreti, a ako
pođemo, možemo samo umreti; ja sam za to da pođemo.
Tomas:
 Ti ćeš da ideš. Kuda ćeš ti da ideš, i šta ćeš da činiš? Rado bih i
ja išao kao i ti, da znam kuda. Ni prijatelja, ni poznanika. Ovde smo rođeni i
ovde moramo umreti.
Džon:
 Shvati, Tome, čitavo ovo kraljevstvo je moja rodna zemlja kao i
ovaj grad. Isto bi tako mogao reći da ne smem da izađem iz svoje zapaljene
kuće kao i da ne smem iz grada u kojem sam rođen kada je zaražen kugom.
Rođen sam u Engleskoj i imam prava da u njoj živim ako mogu.
Tomas:
 Ali ti znaš da svaka skitnica po engleskim zakonima može biti
uhapšena i vraćena u mesto poslednjeg legalnog boravka.
Džon:
 Ali po čemu bih ja bio skitnica? Hoću samo da putujem, što mi i
zakon dozvoljava.
Tomas:
 Po kojem zakonu mi tvrdimo da putujemo, ili pre lutamo? Neće
nam verovati na reč.
Džon
: Zar nije po zakonu da čovek beži da bi spasao život? I zar svako
ne zna da je to istina? Niko nam ne može reći da izmišljamo.
Tomas:
 Ali i da nas propuste, kuda ćemo onda?
Džon:
 Bilo kuda, da spasemo život; imaćemo о tome dovoljno vremena
da mislimo kada izađemo iz grada. Kada se jednom izvučem sa ovog strašnog
mesta, svejedno mi je kuda ću.
Tomas:
 Možemo upasti u velike muke. Ne znam šta о tome da mislim.
Džon:
 Pa, Tome, razmisli malo.
Ovo se zbivalo negde početkom jula; i mada se kuga širila u zapadnim i
severnim delovima grada, opet, kako sam već napomenuo, čitav Vaping i
Redrif i Retklif i Lajmhaus i Poplar, ukratko Deptford i Grinič, na obe strane
reke od Hermitadža i sve odatle nizvodno do Blekvola, bili su potpuno
pošteđeni; u čitavoj parohiji Stepni nije niko umro od kuge, kao ni na južnoj
strani Vajtčepelskog druma, ne, niko niti u jednoj parohiji; a opet je izveštaj
dostigao te sedmice 1006.
Dve sedmice su prošle pre nego što su se braća opet srela i tada se stanjemalo izmenilo, kuga je strahovito napredovala a broj mrtvih i te kako
narastao; dostigao je 2785, strahovit porast, mada su se obe strane reke, kao i
dotle, držale prilično dobro. Ali počelo se umirati u Redrifu i umrlo je pet ili
šest u Retklif Hajveju; onaj što je pravio jedra došao je do svoga brata Džona
žurno i u izvesnom strahu; jer, bio je konačno izbačen iz svoga stana i data
muje sedmica da se snađe. I njegov brat Džon bio je u lošem stanju, jer je
takođe bio izbačen i jedino je izmolio svoga gazdu, pekara, da ostane u nekoj
šupi koja je pripadala magacinu gde je ležao na slami sa nekim vrećama za
biskvite ili hleb, prostrtim ispod a njima se i pokrivao.
Tako su se oni odlučili (videvši da više nema nikakvog zaposlenja i da se
nikakav posao ni nadnice ne mogu pronaći) da učine najviše što mogu da
izmaknu strašnoj zarazi i, držeći se onoliko muževno koliko mogu, žive na
onom što imaju koliko im traje, a zatim da rade za više ako nekakav posao
uspeju da pronađu, kako god bilo.
Kada su odlučili da ovaj svoj naum sprovedu u delo kako najbolje znaju i
umeju, treći čovek, koji je dobro poznavao onoga što pravi jedra, saznao je
za njihovu nameru i zamolio ih da im se pridruži; i tako su se stali pripremati
da idu.
Desilo se da nisu podjednako imali novca; ali kako je onaj što je pravio
jedra, čija je ušteda bila najveća, bio i hrom i potpuno nesposoban da
očekuje da išta zaradi radeći u selu, bio je vrlo spreman da sav novac da u
zajedničku kasu pod uslovom da, ako iko od njih išta još zaradi, bez
gunđanja sve doda u tu istu kasu.
Odlučili su da se opterete sa što manje prtljaga pošto su odlučili da
putuju peške i da odu daleko da bi mogli, ako je ikako moguće, biti
bezbedni; i mnogo su se savetovali pre nego što su se uspeli saglasiti kojim
će putem putovati, a bilo im je tako teško da se usaglase da su probdeli
čitave noći dok se nisu odlučili.
Napokon pomorac izreče ono što je odlučilo. „Prvo”, kaza on, „velike su
vrućine i zato sam da se putuje na sever, da nam ne bi sunce sijalo u lice i
tuklo u grudi, što će nas i pregrejavati i slabiti; jer čuo sam, reče on, da nije
dobro pregrejavati krv u vreme kada, kako svi znamo, zaraza može biti u
vazduhu. Na drugom mestu”, kazao je on,” ja sam za to da se ide pravcem
suprotnim vetru u odnosu na pravac iz kojeg smo krenuli, da vetar ne bi, dok
idemo, za nama donosi vazduh iz grada.” Ova dva razloga su prihvaćena, čaki to da vetar ne može da duva sa juga, ako se ide ka severu.
Potom Džon pekar, koji je bio vojnik, izloži svoje mišljenje. „Prvo”, reče,
„niko od nas ne očekuje da će uz drum naći ikakav krov nad glavom i biće
pomalo neprijatno ležati pokriven samo vazduhom. Mada je toplo, opet može
biti mokro i vlažno a mi imamo dvostruke razloge da u ovakvim vremenima
vodimo računa о svom zdravlju; i zato ti”, kaza on, „brate Tome, pošto već
praviš jedra, lako nam možeš napraviti mali šator, a ja ću na sebe preuzeti da
ga svake noći postavim i sklopim i biće to dobra zamena za sve engleske
krčme; ako nad glavama budemo imali dobar šator, biće nam dovoljno lepo.”
Ovome se suprotstavio stolar, rekavši im da to prepuste njemu; na sebe
će preuzeti da im svake noći sa svojom sekirom i drvenim čekićem napravi
kuću, makar i nemao drugog oruđa, i to će biti na njihovo najveće
zadovoljstvo, a mnogo bolje od svakog šatora.
Vojnik i stolar su se neko vreme oko toga raspravljali, ali je na kraju
vojnik nadvladao sa šatorom. Jedina primedba protiv bila je da se šator mora
nositi i da će to njihov prtljag grdno povećati a vrućina je; ali onome što je
pravio jedra osmehnula se sreća koja je sve olakšavala, jer je gazda za kojeg
je radio imao i užarsku radnju kao i radnju za pravljenje jedra, te je za to
postojao jedan mali, ubogi konj za kojim sada nije bilo potrebe; i gazda je
voljan da pomogne trojici časnih ljudi, dao im konja da nosi njihov prtljag;
takođe im je za sitnu protivuslugu od tri dana rada, koju su mu ova trojica
odradili pre nego što je otišao, dao jedno staro gornje jedro koje se više nije
koristilo, ali je bilo pogodno i više nego dovoljno da se napravi veoma dobar
šator. Vojnik im je pokazao kako da ga skroje i po njegovim uputstvima brzo
su napravili svoj šator, snabdevši se potrebnim motkama ili pritkama; i tako
su se opremili za svoje putovanje, naime, tri čoveka, jedan šator, jedan konj i
jedna puška - jer vojnik nikako nije hteo da krene bez oružja kazavši kako
sada više nije pekar, već konjanik.
Stolar je imao malu torbu sa alatom koja je mogla biti od koristi, ako bi
negde došao do ikakvog posla, za svoje održanje kao i za njihovo. Sav novac
stavili su na jedno mesto i krenuli su na put. Činilo se da toga jutra kada su
pošli vetar duva, kako mornar reče po njegovom džepnom kompasu, na
severozapad sa zapada. I tako su se zaputili, ili tačnije, odlučili da se zapute,
ka severozapadu.
Ali se u tom pogledu javila teškoća jer, kako su oni kretali od ovog krajaVapinga što je blizu Hermitadža, a tu je sada kuga veoma besnela, naročito na
severnoj strani grada, kao i u parohijama Sordič i Kriplgejt, nisu smatrali da
je bezbedno da idu blizu tih krajeva grada; tako su krenuli na istok preko
Retklif Hajveja sve do Retklif Krosa i ostavili crkvu u Stepniju na svojoj
levoj strani, jer su se plašili da se od Retklif Krosa približe Maji Endu pošto
bi morali da prođu kraj crkvenog dvorišta i pošto je vetar, za koji se činilo da
duva sa zapada, duvao pravo od onog dela grada gde je kuga bila najžešća.
Zato, kako rekoh, ostavivši Stepni, napravili su veliki krug i prešavši Poplar i
Bromli dospeli na velik drum baš kod Boa.
Ovde je postojala straža koja bi ih ispitivala, ali su oni, prešavši drum
uskim prolazom koji spaja taj deo grada Boa sa Old Fordom, izbegli tu svako
ispitivanje i nastavili putovanje za Old Ford. Panduri koji su bili okolo nisu
toliko pazili, izgleda, da zaustave ljude koji su prolazili koliko da ih spreče
da uzmu odmor u njihovim gradovima a takođe i zbog glasina koje su se u to
vreme počele širiti i koje se, uistinu, nisu činile neverovatnim, to jeste, da se
londonska sirotinja, očajna i izgladnela zbog nedostatka posla, digla na oružje
i izazvala nerede i da će doći do svih okolnh gradova i opljačkati ih zbog
hleba. Ovo je, kako rekoh, bila samo glasina i sreća je što je tako. Ali nije
nedostajalo toliko koliko se mislilo da to postane istina, jer je već više
sedmica sirotinja bila tako očajna zbog nevolje koju je trpela da su je sa
velikom mukom sprečavali da ne jurne u polja i gradove i sve raznese u
parčiće gde god se pojavi; i, kako sam već napomenuo, ništa ih drugo nije
obuzdalo do to što je kuga tako besnela i tako se žestoko obrušila na njih da
su pre išli u hiljadama u grobove nego u hiljadama na polja; jer, u onim
delovima oko parohija Sv. Groba, Klarkenvel, Kriplgejt, Bišopsgejt i Sordič,
gde je rulja najviše pretila, boleština je naletela tako žestoko da je u tim
parohijama umirao, čak i pre nego što je kuga dostigla vrhunac, i po 5361
čovek u prve tri sedmice avgusta; dok su u isto vreme delovi oko Vapinga,
Retklifa i Roterhita bili nimalo ili jedva dotaknuti; tako da jednom rečju,
mada je dobra uprava gradonačelnikova i sudija u mnogo čemu sprečila da
bes i očajanje ljudi ne izbiju u bunu i nerede, i ukratko, da siromašni ne
počnu da pljačkaju bogate - kako rekoh, mada su oni mnogo učinili, mrtvačka
kola su učinila još više; jer, kao što sam kazao, ako je samo u pet parohija
umrlo oko 5000 za dvadeset dana, onda ih je moglo biti otprilike tri puta
toliko obolelih za sve to vreme; i neki su se oporavili, a veliki broj sesvakodnevno razbolevao i posle umirao. Osim toga, moram reći da kada
izveš-taji nabroje pet hiljada, ja uvek verujem da ih je u stvarnosti bilo negde
dva puta toliko, jer nema mesta verovanju da su izveštaji koje su službenici
davali bili tačni, pošto sam video u kakvoj su zbrci oni bili, nimalo sposobni
da sastavljaju tačne izveštaje.
Ali da se vratim mojim putnicima. Tu su ih ispitivali, a pošto su oni
izgledali više kao neko ко dolazi sa sela nego iz grada, ljudi su pričali sa
njima prilično opušteno; razgovarali su sa njima, pustili ih da uđu u krčmu
gde su bili konstejbl i panduri, dali im piće i neke namirnice koje su ih i te
kako osvežile i ohrabrile; i tada im je palo na pamet da govore, kada ih
kasnije budu ispitivali, da ne dolaze iz Londona, već iz Eseksa.
Da bi osnažili ovu malu obmanu, oni su iskoristili dobro raspoloženje
konstejbla u Old Fordu da im da potvrdu kako su kroz ovo selo prošli na
putu iz Eseksa i da nisu bili u Londonu; što je, mada netačno po uobičajenom
načinu na koji se London shvata u grofovijama, opet doslovno istina, jer
Vaping ili Retklif nisu deo ni grada ni sloboština.
Zahvaljujući ovoj potvrdi, sledeći konstejbl koji je bio u Houmtonu,
jednom od zaselaka u parohji Hakni, bio je tako uslužan da im nije dao samo
slobodan prolaz već i punu potvrdu о zdravlju od mirovnog sudije, koji im ju
je izdao na konstejblovu preporuku bez ikakvih teškoća; i tako su oni prošli
kroz vrlo razvučeni grad Hakni (jer je izdeljen na više posebnih zaselaka) i
putovali dalje sve dok nisu stigli do velikog severnog druma na vrhu
Stamford Hila.
U to vreme su počeli da osećaju umor, i tako su na sporednom drumu iz
Haknija, malo рге nego što se ukrštao sa pomenutim velikim drumom,
odlučili da razapnu svoj šator i tu logomju prvu noć, kako su i učinili, sa
dodatkom da su pronašavši neki ambar, ili zgradu nalik na ambar, i prvo je
pretraživši da bi bili sigurni da unutra nema nikoga, tu postavili svoj šator,
naspram ambara. To su učinili i zato što je vetar te noći bio vrlo jak, a oni
neiskusni u ovakvom bivakovanju, kao i postavljanju svoga šatora.
Tu su zaspali; ali stolar, ozbiljan i trezven čovek, nezadovoljan kako
bezbrižno spavaju prve noći, nikako nije mogao zaspati i odlučio je, posle
bezuspešnih pokušaja da zaspi, da izađe napolje i, uzevši pušku u ruke, drži
stražu i čuva svoje drugove. Tako se šetkao sa puškom u ruci oko ambara,
koji se nalazio u polju blizu druma, ali bez ograde. Nije dugo bio na stražikada je začuo buku ljudi koji su se približavali; činilo se da ih je mnogo i
dolazili su, mislio je on, pravo ka ambaru. Nije smesta probudio svoje
drugove; ali neki minut kasnije, kako je buka postajala sve jača, pekar ga je
pozvao i pitao šta se događa i brzo ustao. Treći, hrom i najumorniji, mirno je
ležao u šatoru.
Kao što su i očekivali, ljudi koje su čuli naišli su pravo na ambar a onda
je jedan od naših putnika povikao, kao stražar na položaju: „Ко ide?”. Ljudi
nisu odmah odgovorili, ali je jedan od njih rekao onome iza sebe: „Avaj! avaj!
u neprilici smo. Evo, tu su neki ljudi; ambar je zauzet.”
Svi su sada stali, iznenađeni, i činilo se da ih je sve zajedno trinaest i
neke žene među njima. Savetovali su se šta da čine i iz njihovog razgovora
naši su putnici brzo shvatili da su to jadni, izgubljeni ljudi koji, kao i oni
sami, traže sklonište i sigurnost; i osim toga, putnici su shvatili da nemaju
razloga da se plaše da će ih ovi ugroziti jer, čim su čuli reći: „Ко ide?”, mogli
su čuti kako je jedna žena rekla, kao u strahu: „Ne prilazi im. Otkud znamo
da nemaju kugu?” A kada je jedan od muškaraca rekao: „Razgovarajmo sa
njima”, žena je rekla: „Ne, ni slučajno. Dovde smo stigli Božijom dobrotom;
preklinjemo te, ne uvlači nas sada u opasnost.” Tako su naši putnici shvatili
da su ovo dobri, trezveni ljudi, koji beže, poput njih samih, da spasu svoje
živote; to ih je ohrabrilo te je Džon rekao stolaru, svom drugu: „Hajde da ih
ohrabrimo koliko možemo”; tako su povikali: „Hej, vi, dobri ljudi”, kazao je
stolar, „iz vašeg razgovora smo našli da bežite od istog strašnog neprijatelja
kao i mi. Ne bojte se nas; mi smo samo tri sirota čoveka. Ako vas bolest nije
zakačila, mi vam nećemo nauditi. Mi nismo u ambaru, već u malom šatoru
napolju i sklanjaćemo se od vas; odmah možemo svoj šator preseliti bilo
kuda”; i tada je počeo razgovor između stolara, koji se zvao Ričard, i jednog
od ovih ljudi, koji je kazao da mu je ime Ford.Ford:
 A da li ste vi zaista sigurni da ste svi zdravi?
Ričard:
 Staviše, dovoljno da bismo vam mogli reći da se ne morate
osećati nimalo nesigurno ili se plašiti opasnosti; ali vidite da vas ne želimo
izložiti bilo kakvoj opasnosti i zato vam kažem da nismo koristili ovaj ambar
i da ćemo se odatle ukloniti, tako da i vi i mi budemo sigurni.
Ford:
 To je vrlo ljubazno i milosrdno; ali ako imamo dovoljno razloga da
verujemo da ste vi zdravi i bez bolesti, zašto bismo vas sada pomerali sa
mesta gde ste se smestili i, najverovatnije, legli da se odmarate? Ući ćemo u
ambar, ako se slažete, da se i sami malo odmorimo, i nema potrebe da vas
uznemiravamo.
Ričard:
 Pa, ali vas je više nego nas. Nadam se da ćete nas uveriti da ste i
vi svi zdravi, jer ista opasnost preti i nama od vas, kao od nas vama.
Ford:
 Hvala Bogu, neki su izmakli, mada ih je svega nekoliko; šta će sa
nama još biti ne znamo, ali za sada smo pošteđeni.
Ričard:
 Iz kojeg dela grada ste došli? Da li je kuga stigla do tamo gde ste
živeli?
Ford:
 Jao, jao, na najužasniji i najgori način, jer inače ne bismo ovako
pobegli; i mi verujemo da ih je malo ostalo živih za nama.
Ričard:
 Odakle ste došli?
Ford:
 Najviše nas je iz parohije Kriplgejt, samo dvoje ili troje iz
Klerkenvela, ali sa ove strane.
Ričard:
 Kako to da niste stigli ranije?
Ford:
 Već smo neko vreme lutali i zajedno smo se držali koliko smo
mogli na ovom kraju Ajslingtona, gde su nam dozvolili da budemo u jednoj
nenastanjenoj kući, i imali smo nešto posteljine i potrepština koje smo poneli
sa sobom; ali je kuga dospela i do Ajslingtona i kuća do našeg jadnog
staništa bila je zaražena i zatvorena i ovamo smo došli u strahu.
Ričard:
 I kuda ćete sad?
Ford:
 Kuda nas usud povede; ne znamo kuda, ali Bog vodi one koji se
uzdaju u njega.
Potom više nisu razgovarali, već su svi ušli u ambar i sme-stili se uz
izvesne teškoće. Ničega osim slame nije bilo u ambaru, ali je nje bio skoro
pun; namestili su se kako su mogli i otišli na počinak; ali su naši putnici
opazili daje, pre nego što su otišli na spavanje, jedna seda starina, za kojeg se
činilo daje otac jedne od žena, započeo molitvu sa čitavim društvom molećiProviđenje za blagoslov i vodstvo, a potom su otišli na spavanje.
U to doba godine brzo je svitalo i pošto je Ričard držao stražu prvi deo
noći smenio gaje Džon, vojnik, i držao je do jutra i tada je počeo da se
upoznaje sa priđošlicama. Činilo se da su napustili Ajslington nameravajući
da idu ka severu sve do Hajgejta, ali su ih zaustavili kod Holoveja i tu ih
nisu propustili; tako su pregazili preko polja i brda ka istoku i izbili kod reke
Bordid izbegavši tako gradove i ostavivši Hornsi na levoj, a Njuvington na
desnoj strani, i došli na veliki drum oko Stamford Hila na drugoj strani od
one na kojoj su izbila tri putnika. Sada su mislili da reku pređu preko
močvara i odu do Eping Foresta, gde su se nadali da će naći odmora. Činilo
se da nisu siromašni, makar ne toliko siromašni da bi bili u oskudici; u
svakom slučaju, bili su snabdeveni za naredna dva ili tri meseca, do kada su
se nadali, govorili su, da će hladnoća smiriti kugu ili će njena žestina potrošiti
samu sebe i nestati, ako ništa drugo, ono zbog nedostatka ljudi koji su ostali
živi da budu zaraženi.
U mnogo čemu je to bila sudbina trojice naših putnika, jedino se činilo da
su oni bolje opremljeni za putovanje i imali su na umu da idu dalje; jer ovi
drugi, u početku, nisu nameravali da se udalje više od dan hoda, tako da
svaka dva ili tri dana mogu dobiti vesti kako stvari stoje u Londonu.
Ali ovde su se naši putnici našli u neočekivanoj nevolji; to jeste zbog
svoga konja, jer zbog konja koji je nosio njihov prtljag bili su prinuđeni da se
drže puta, dok su ljudi iz druge skupine išli i preko polja i putem, stazama i
bogazama, kako im odgovara; niti su bili u prilici da prolaze kroz ikakav
grad, osim da kupuju neophodne stvari, a ovo im je uistinu činilo velike
poteškoće; о tome kada dođe na red.
Ali naša trojica putnika bila su prinuđena da se drže druma ili bi inače
morali pustošiti i po selima načiniti veliku štetu probijajući se kroz živice i
ograde da bi prošli kroz ograđena polja, što su se oni gnušali da čine ako
ikako mogu izbeći.
Opet su naša trojica putnika veoma želela da se pridruže ovom društvu i
okušaju svoj usud sa njima; i posle izvesne rasprave, odustali su od svog
prvog nauma da idu ka severu i odlučili se da prate ostale za Eseks; tako su
u jutro digli svoj šator i natovarili konja i dalje su putovali svi zajedno.
Imali su nekih teškoća da skelom pređu reku, jer ih se ske-ledžija plašio;
ali posle nekog razgovora sa rastojanja, skeledžija se složio da im dovezečamac do mesta udaljenog od onog uobičajenog i da im ga tu ostavi da se
posluže; i kada su se prebacili, on im je kazao da ostave čamac a da će ga
on, pošto ima drugi, pokupiti opet, što se čini da nije učinio sledećih osam
dana.
Ovde, pošto su čamdžiji prethodno dali novac, snabdeli su se
namirnicama i pićem koje im je doneo i ostavio u čamcu; ali ne pre nego što
je, kako rekoh, pokupio pare. Ali sada su se naši putnici našli u velikoj
nevolji i muci kako da prebace konja, pošto je čamac bio odveć mali i
nepodesan za to; i mogli su to jedino uraditi skinuvši sav teret sa njega i
nateravši ga da prepliva.
Od reke su putovali kroz šumu, ali kada su dospeli do Valtamstoa,
stanovnici grada odbili su da ih prime, kao što je i inače bio slučaj. Konstejbl
ih je sa svojim pandurima držao na rastojanju i razgovarao sa njima. О sebi
su govorili ono što i ranije, ali ovde nisu obratili pažnju na ono što su pričali
navodeći kao razlog da su dve ili tri skupine već tuda prošle sa sličnim
uveravanjima, ali da se nekoliko ljudi razbolelo u gradovima kroz koje su
prošli; a pošto su se nakon toga prema njima grubo ponašali na selu (mada,
takođe, i pravedno, jer su to i zaslužili) više njih je propalo na poljima negde
oko Brentvuda - da li od kuge ili obične oskudice, nisu umeli reći.
Zaista je postojao dobar razlog zašto su ljudi u Valtamstou bili tako
oprezni i zašto su odlučili da ne propuštaju nikoga ко im nije izgledao
dovoljno siguran. Ali, Ričard stolar i još jedan čovek, koji su sa njima
razgovarali, rekoše im da to još uvek nije razlog da blokiraju drum i kroz
grad ne puste ljude koji bi samo da prođu ulicama; ako ih se stanovnici plaše,
mogu ući u kuće i zatvoriti vrata; neće prema njima biti ni uljudni ni
neuljudni, već produžiti svojim poslom.
Konstejbla i njegove pratioce nisu mogli ubediti nikakvi razlozi i ostali su
neumoljivi ne hoteći da čuju išta; tako su se ova dvojica, što su sa njima
razgovarala, vratila nazad svojim drugarima da se sa njima posavetuju šta im
je činiti. Sve je to bilo sasvim obeshrabrujuće i dugo nisu znali šta da čine;
ali napokon je Džon, pekar i vojnik, razmislivši malo, kazao: „Hajde da ja
malo popričam sa njima”. Nije se odmah pojavio, već je poslao stolara
Ričarda da od drveća iseče nekakve motke i načini ih tako da liče na puške
koliko je god to moguće, i za kratko vreme je imao pet ili šest sasvim dobrih
musketa, naročito ako ih čovek gleda sa daljine; a tamo gde je na pušcizatvarač, uputio ih je da namotaju odeću i krpe, kako to čine vojnici kada je
vlažno vreme da bi sprečili da im zatvarači zarđaju; ostalo su obojili
ilovačom i blatom, kako su najbolje mogli; a sve to dok su ostali, po
njegovim uputstvima sedeli ispod drveća, podeljeni u dva ili tri odeljenja,
zapalivši vatru na dobrom rastojanju jedni od drugih.
Dok se ovo pravilo, on je sa još dvojicom ili trojicom otišao napred i
postavio svoj šator tako da se vidi sa barikade koju su ljudi iz grada
napravili i poslao je stražara sa pravom puškom, jedinom koju su imali, i
ovaj se šetao goredole sa puškom na ramenu tako da su ga ljudi iz grada
mogli videti. Takođe, vezao je konja za vrata u obližnjoj ogradi i skupio neko
suvo drveće zapalivši vatru na drugoj strani šatora, tako da su ljudi iz grada
videli vatru i dim, ali nisu mogli videti šta se tu zbiva.
Ljudi su dugo motrili na njih veoma pažljivo, i po svemu što su videli,
nisu mogli pretpostaviti ništa drugo do da ih je u skupini veoma mnogo, te su
počeli da se pribojavaju ne toga da će oni proći, već da ne ostanu tu gde su; a
povrh svega, primetili su da imaju konje i puške, jer su kraj šatora videli
jednog konja i jednu pušku, a videli su i ostale kako se šetaju uz živicu
puteljkom sa musketama na ramenima, bar kako se njima činilo; hoću da
kažem, videvši takav prizor, možete zamisliti kako su se uznemirili i grozno
uplašili i izgleda da su odjurili mirovnom sudiji da ga pitaju šta im je činiti.
Šta ih je ovaj savetovao meni nije poznato, ali negde pred veče sa barikade
su pozvali stražu pred šatorom.
„Šta hoćete?”, kazao je Džon. 
19
„Šta vi, šta vi hoćete da uradite?”, upitao je Konstejbl.
„Da uradimo”, kazao je Džon, „šta biste vi da mi uradimo?”
Konstejbl:
 Zašto ne biste otišli? Zašto ste ovde ostali?
Džon:
 Zašto ste nas vi zaustavili nasred kraljevog druma i hoćete da nam
ne date da idemo svojim putem?
Konstejbl:
 Nismo mi vama obavezni da podnosimo račun, a čak smo vam
objasnili daje to zbog kuge.
Džon:
 Objasnili smo vam da smo svi zdravi od kuge, a vama to nije bilo
dovoljno, i opet hoćete da nas zaustavite nasred druma.
Konstejbl:
 Naše je pravo da vas zaustavimo, ako nas na to primorava
naša sopstvena bezbednost. Osim toga, ovo nije kraljev dram; ovo je put podnašim nadzorom. Vidite daje tu kapija i ako propustimo ljude, naplaćujemo
im putarinu.
Džon:
 Naše je pravo da tragamo za svojom bezbednošću kao i vi i
možete videti da bežimo da bismo spasli život; vrlo je nehrišćanski i
nepravedno da nas zaustavljate.
Konstejbl:
 Možete se vratiti tamo odakle ste došli; ne sprečavamo vas da
to učinite.
Džon:
 Nikako; tamo je jedan mnogo opasniji neprijatelj, a da nije tako ne
bismo odande ni polazili.
Konstejbl:
 Pa, mogli biste nekim drugim putem.
Džon:
 Ne, nikako; mislim da vam je jasno da smo u stanju da rasturimo
sve vas i sve ljude iz vaše parohije i prođemo kroz grad kad nam padne na
pamet; ali pošto ste nas ovde zaustavili, pokorili smo se. Vidite da smo se tu
ulogorili i tu ćemo živeti. Nadam se da će te nas snabdevati namirnicama.
Kosntejbl:
 Snabdevati vas! Šta hoćete da kažete?
Džon:
 Pa, nećete nas valjda pustiti da crknemo od gladi, zar ne? Ako ste
nas zaustavili, morate se о nama brinuti.
Konstejbl:
 Neće vama lako pasti naša briga.
Džon:
 Ako nas budete pritegli, već ćemo naći načina da malo otpustimo.
Konstejbl:
 Šta, da nećete da se snabdevate na silu je l’?
Džon:
 Nismo vam do sad pretili bilo kakvom silom. Što nas na to terate?
Ja sam stari vojnik i neću da crknem od gladi, a ako mislite da ćete nas
naterati da se vratimo jer nećemo imati šta da jedemo, grdno se varate.
Konstejbl:
 Pošto nam pretite, pobrinućemo se da obezbedimo dovoljno
snaga da vam se suprotstave. Imam uputstva da podignem čitavu grofoviju
protv vas.
Džon:
 Vi ste ti koji pretite, ne mi. A pošto već tražite nevolju, nećete nas
moći krivite što vam za to ne damo vremena; mi krećemo za koji minut. 
20
Konstejbl:
 Šta tražite od nas?
Džon:
 Prvo, ne želimo ništa drugo od vas nego da nas propustite kroz
grad; obećavamo vam da vam nećemo napraviti nikakvu štetu, niti da će iko
od vas pretrpeti ikakvu štetu ili gubitak. Mi nismo lopovi, već jadni ljudi u
nevolji i bežimo od strašne kuge u Londonu, koja guta na hiljade nedeljno.
Čudimo se kako možete biti tako nemilosrdni!Konstejbl:
 Na to nas tera samoodržanje.
Džon:
 Šta? Da sebi zabranite saosećanje u nevolji kao što je ova?
Konstejbl:
 Pa, mogli biste preći preko polja sa leve strane i iza toga dela
grada i obezbediću da vam se kapije otvore.
Džon:
 Naši konjanici 
21
 sa prtljagom ne mogu preći tim putem; to i ne
vodi onim putem kojim bismo mi želeli i što nas terate da silazimo sa druma
? Osim toga, čitav dan ste nas držali bez ikakvih namirnica, osim onih koje
smo doneli sa sobom. Mislim da biste nam malo trebali pomoći i poslati nam
nešto.
Konstejbl:
 Ako krenete drugim putem, poslaću vam nešto.
Džon:
 Na taj način će nas zaustavljati svi gradovi u grofoviji.
Konstejbl:
 Ako vas svi budu snabdeli hranom, staje tu loše? Vidim da
imate šatore; ne treba vam ništa drugo.
Džon:
 Koliko ćete nam namirnica poslati?
Konstejbl:
 Koliko vas je?
Džon:
 Pa, mi ne tražimo za čitavu našu skupinu; podeljeni smo u tri
grupe. Ako biste nam poslali hleba za dvadeset ljudi i šest ili sedam žena za
tri dana i pokazali nam taj put preko polja о kojem govorite, želim da uverite
svoje ljude kako nema nikakvog razloga da nas se plaše; produžićemo svojim
putem da bismo vam to dokazali, mada smo zdravi kao i vi.
Konstejbl:
 I vi nam garantujete da neće biti nikakvih novih nevolja?
Džon:
 Ne, to je kao u vosku.
Konstejbl:
 Morate se takođe obavezati da niko od vaših ljudi neće prići
ni korak bliže od mesta gde ćemo ostaviti namirnice.
Džon:
 Dobar vam stojim da će tako biti.
Shodno ovome, poslali su im dvadeset komada hleba i tri ili četiri velika
parčeta dobre govedine, i otvorili neke kapije, tako da su oni prošli; ali se
niko nije usuđivao da izviri da bi ih video kako prolaze, a pošto je bilo veče,
i da su gledali, ne bi uspeli da ih tako osmotre da vide koliko ih je malo, u
stvari, bilo.
Tako je to uredio vojnik Džon. Ali ovo je diglo takvu uzbunu po čitavoj
grofoviji da bi se ona ćela digla protiv njih da ih zatvori, ili čak pobije, da ih
je uistinu bilo dve ili tri stotine.
Ubrzo im je to postalo jasno, jer su nekoliko dana kasnije sreli višeodeljenja konjanika i pešaka koji su kružili naokolo u potrazi, kako im
rekoše, za tri čete ljudi naoružanih musketama koji su se probili iz Londona
zaraženi kugom i ne samo da su je širili među svetom, već su i pljačkali po
selima.
Kako su sada videli posledice onoga što se desilo, ubrzo su uvideli i
opasnost u kojoj su; i zato se, opet po savetu starog vojnika, odlučiše da se
ponovo podele. Džon i dvojica njegovih drugara, sa konjem, kretoše dalje,
kao prema Valtamu; ostali, u dve skupine, malo se razdvojiše i produžiše
prema Epingu.
Prve noći se svi ulogoriše u šumi, nedaleko jedni od drugih, ali nisu dizali
šator da ih po tome ne bi otkrili. Zato Ričard krete na posao svojom sekirom
i bradvom i isekavši grane drveća napravi im nekakve šatore, ili kolibe, u
kojima su logorovali onoliko udobno koliko su mogli.
Namirnice koje su dobili u Valtamstou bile su im sasvim dovoljne za tu
noć; a što se sledeće tiče, prepustiše se Proviđenju. Toliko su prihvatili
vojnikovo rukovođenje da ga svojevoljno proglasiše za vođu, jer je početak
njegovog rukovođenja ispao sasvim dobro. On mi reče kako su sada na
pristojnoj razdaljini, dovoljno daleko od Londona; da pošto ne moraju odmah
da se obrate selu za pomoć, treba da paze da ljudi iz unutrašnjosti ne zaraze
njih, kao što ni oni neće zaraziti ljude u unutrašnjosti; da sa ono malo novca
što imaju moraju biti štedljivi koliko je god moguće; kako on ne misli da oni
žele ovde počiniti ikakvo nasilje, moraju se truditi da se što više prilagode
okolini. Svi se podvrgoše njegovim uputstvima i ostavivši svoje tri kuće
sledeći dan kretoše ka Epingu. Kapetan (tako su ga sada zvali) sa dvojicom
saputnika odustade od prvobitne zamisli da krene ka Valtamu i svi pođoše
zajedno.
Kada su se približili Epingu, zastali su izabravši zgodno mesto na
šumskom proplanku, ne tako blizu glavnog druma, ali opet ni tako daleko, sa
njegove severne strane, u jednom šumarku od niskog, potkresanog drveća. Tu
podigoše mali logor - koji se sastojao od tri velika šatora ili kolibe od motki
koje je njihov drvodelja, kao i oni koji su mu pomagali, isekao i pobo u
zemlju ukrug, povezujući na vrhu sve krajeve i ispunivši pukotine između
grana drveća i žbunja, tako daje sve bilo povezano omogućujući da unutra
bude toplo. Osim toga imali su šator u koji su se smestile same žene, kao i
kolibu za konja.Dogodilo se da je sledećeg dana, ili onog posle, u Epingu bio pijačni dan
i kapetan Džon je sa još jednim otišao na pijacu i kupio neke namirnice; to
jeste hleb, nešto ovčetine i govedine; a dve žene su pošle odvojeno, kao da
nisu u vezi sa njima, i kupile su još. Džon je poveo konja da to nazad ponese
i vreću u kojoj je stolar držao svoj alat da u nju sve stavi. Drvodelja je
prionuo na posao i napravio im klupe i sedišta da imaju na čemu da sede,
onakve kakve je mogao napraviti od drveta do kojeg je mogao doći, i neku
vrstu stola da se na njemu obeduje.
Bili su mirni dva ili tri dana, ali posle toga silno mnoštvo ljudi iz grada
nahrupi da ih vidi i uzbuni se sva grofovija. Ljudi su se u početku plašili da
im priđu; na drugoj strani, i oni su želeli da se ljudi drže dalje od njih, jer su
se pronosili glasovi da je kuga bila u Valtamu i već dva ili tri dana u Epingu;
tako je Džon doviknuo ljudima da im ne prilaze „jer”, reče on, „mi smo svi
ovde zdravi i čitavi i nećemo vam doneti nikakvu kugu, niti želimo da je
nama iko donese”.
Posle toga dođe parohijski službenik; razgovarao je sa njima na rastojanju
želeći da sazna ко su oni i sa kakvim pravom nameravaju da stalno ostanu na
tom mestu. Džon odgovori vrlo otvoreno, da su jadni izgubljeni ljudi iz
Londona koji su, predviđajući kakva će ih beda zadesiti ako se kuga proširi
po gradu, na vreme pobegli da spasu svoje živote i, nemajući nikakvih
poznanika ni srodnika, prvo stigli do Ajslingtona; a kada je kuga došla do tog
grada, opet su pobegli; i pošto su pomislili kako bi ljudi iz Epinga mogli
odbiti da ih prime u svoj grad, podigli su svoj logor na otvorenom polju i u
šumi, radije voljni da podnose sve teškoće takvog neudobnog logorovanja, no
da učine da iko pomisli, ili se uplaši bilo kakve štete koju bi mu oni mogli
načiniti.
U početku su ljudi iz Epinga razgvarali sa njima vrlo grubo i rekli im da
se moraju seliti; da to nije mesto za njih; da se oni mogu praviti da su zdravi i
čitavi, ali da, po svemu što se zna, mogu biti zaraženi kugom i mogli bi
zaraziti čitavu okolinu i oni ih tu neće trpeti.
Džon se neko vreme vrlo mirno raspravljao sa njima i kazao im kako je
London ono mesto od kojeg oni - to jeste, građani Epinga i čitave okoline -
zavise; tamo prodaju svoje proizvode i izvlače korist od svojih imanja; i
zaista je surovo što su tako grubi prema stanovnicima Londona i svima onima
od kojih su tako mnogo dobijali i mnogo je toga što će biti zapamćenokasnije i pričaće se kako su bili divljačni, kako su bili negostoljubivi i kako
su bili neprijazni prema londonskim ljudima kada su ovi bežali pred
najstrašnijim neprijateljem na svetu; da će to biti dovoljno da samo ime
Epinga omrzne čitav grad i da ih kamenuju na ulicama kada dođu na pijacu;
da i sami nisu sigurni da ih kuga neće pohoditi, kao što se već, kako je on
čuo, dogodilo u Valtamu; i da će videti kako to izgleda kada neko od njih
bude bežao pre nego što ga kuga stigne, a zabrane mu čak i da logoruje
nasred polja.
Ljudi iz Epinga opet im rekoše kako, mada tvrde da su zdravi i
nezaraženi, ničim im to ne dokazuju; a da se pročulo kako je u Valtamstou
već bila velika gomila ljudi, koji su, poput njih, tvrdili da su zdravi, ali su i
pretili da će opljačkati grad i probiti se silom, dozvolili to parohijski
službenici ili ne; da ih je tu bilo skoro dve stotine i da su imali oružje i šatore
kao vojnici koji su ratovali u Nizozemskoj; da su naterali grad da im da
namirnice zapretivši da će ostati tu i snabdevati se po svojoj volji, pokazivali
oružje i govorili jezikom vojnika; i da su, pošto su nekolicina njih otišla ka
Ramfordu i Brentvudu, zarazili okolinu i sada se kuga proširila u oba ova
velika grada, tako da ljudi ne smeju na pijacu kako su uobičajili; da se čini
vrlo verovatnim da su oni iz te grupe; a ako je tako, zaslužuju da ih se strpa u
grofovijski zatvor i tu da ostanu zatočeni sve dok ne pruže zadovoljštinu za
svu štetu koju su načinili, kao i nasilje i strah koji su naneli okolini.
Džon odgovori kako ono što drugi ljudi čine nema nikakve veze sa njima;
da ih uverava kako su oni svi jedno isto društvo i da ih nikada nije bilo više
nego što ih je sada (što je, na svoj način, bilo sasvim istinito); da su išli u dve
razdvojene skupine ali da su se usput udružili, jer im je nevolja ista; da su
spremni da svakom kažu о sebi sve što iko poželi, da im daju imena i mesta
prebivališta, tako da mogu biti pozvani na odgovornost za bilo kakav nered
za koji bi bili krivi; da stanovnici grada mogu videti kako su oni zadovoljni
ovim teškim životom i da žele samo malo prostora da dišu u šumi, gde ga
ima; jer ako ne mogu ostati ovde, oni će otići kada nađu kuda.
„Ali”, reče jedan od građana, „već imamo veliki teret sirotinje na našim
leđima i moramo paziti da ga ne uvećamo; čini nam se da nas teško možete
uveriti da nećete pasti na teret naše parohije i njenih stanovnika, kao što nas
ne možete uveriti da niste opasni za nas zbog zaraze.”
„Ра, pazite”, reče Džon, „što se tiče padanja na vaš teret, nadamo se da seto neće desiti. Ako nas snabdete namirnicama za ono što nam trenutno treba,
bićemo vam zahvalni; a kako od milostinje nismo živeli kod svojih kuća,
obavezujemo se da vam sve potpuno nadoknadimo, ako Bogu bude drago da
se živi i zdravi vratimo svojim porodicama i kućama, kada se opet vrati
zdravlje i stanovnicima Londona.”
„Što se našeg umiranja ovde tiče; uveravamo vas, ako iko od nas ovde
umre, sahranićemo ga mi koji preostanemo, i vas nećemo izlagati nikakvim
troškovima, osim ako svi ne pomremo; i pošto u tom slučaju zaista ovaj
poslednji čovek neće moći da sam sebe sahrani, izložiće vas tom jedinom
trošku, a opet sam siguran”, reče Džon, „da će za sobom ostaviti toliko da
vam taj trošak nadoknadi.”
„Na drugoj strani”, reče Džon, „ako svoja srca zatvorite za milosrđe i ne
pomognete nam, ne pretimo vam nikakvim nasiljem ili krađom; ako
propadnemo zbog oskudice, kada potrošimo ono malo što imamo, biće to
Božija volja.
Govoreći tako razumno i mirno, Džon je uspeo da građani odu; i mada se
nisu saglasili da oni tu ostanu, opet ih nisu ni zlostavljali; i jadni ljudi
nastaviše tu da borave tri ili četiri dana bez ikakvog uznemiravanja. Za to
vreme imali su tek povremene veze sa dućanima na kraju grada dovikujući se
sa udaljenosti da im donesu sitnice koje su im trebale i koje su tražili da im
ostave na nekom mestu, uvek ih plaćajući pošteno.
Za ovo vreme mlađi ljudi iz grada često su dolazili do njih i stali bi i
posmatrali ih a ponekad i razgovarali sa njima ostavljajući neki prostor
između; a posebno je opaženo da su prve nedelje jadni ljudi skupili, zajedno
poštujući Boga, i čulo se kako pevaju psalme.
Sve ove stvari, kao i tiho, nenasilničko ponašanje, počelo je о njima da
stvara dobru sliku kod ljudi u okolini i stali su ih sažaljevati i lepo govoriti о
njima; kao posledica, nakon jedne vrlo vlažne, kišne noći, izvesni plemić koji
je živeo u susedstvu poslao im je mala kola sa dvanaest svežnjeva slame da
bi imali na čemu da leže ili da prekriju i pokriju svoje kolibe da ne bi bile
vlažne. Sveštenik iz obližnje parohije, ne znajući za ovog drugog, poslao im
je dva bušela žita i pola bušela graha.
Oni su, sasvim sigurno, bili vrlo zahvalni za ovu pomoć, a naročito za
slamu koja im je mnogo značila; jer mada im je domišljati drvodelja napravio
nekakve ramove da leže u njima kao u koritima, popunio ih lišćem i sličnimdo čega se moglo doći i isekao im sav višak platna kojim su raspolagali da bi
im poslužilo kao pokrivači, opet su spavali u mokrom, na tvrdom i
neudobnom sve dok nije stigla ova slama, koja im je došla kao perjana
postelja ili, kako Džon reče, bolje nego što bi i perjana postelja došla u
nekim drukčijim vremenima.
Pošto su ovaj plemić i sveštenik tako počeli pružajući time primer
milosrđa prema ovim lutalicama, drugi su ih brzo sledili i svaki dan su stizali
darovi raznih ljudi, ali najviše od plemića koji je živeo u blizini. Neki su im
slali stolice, sedišta, stolove i druge stvari za domaćinstvo, koje su primetili
da im nedostaju; neki su im slali ćebad, pokrivače, neki grnčariju, drugi ono
što je potrebno u kuhinji da bi se pripremila hrana.
Okuražen ovako dobrim ponašanjem, njihov drvodelja im je za nekoliko
dana sagradio veliku kolibu ili kuću sa zabatom i uobličenim krovom i
gornjm spratom, gde su mogli biti na toplom; jer je početkom septembra,
počinjalo da biva vlažno i hladno. Ali je ova kuća, dobro pokrivena slamom,
sa debelim zidovima i krovom, nije dozvoljavala hladnoći da prodre. Takođe
je, na jednom delu, napravio zemljani zid sa dimnjakom, a drugi jedan čovek
iz društva je, uz mnogo muke i truda, napravio dovod do dimnjaka da izvlači
dim.
Tu su živeli udobnim, mada grubim životom sve do početka septembra,
kada su stigle loše vesti, istinite ili ne, da je kuga, koja je žestoko harala u
Opatiji Valtam na jednoj i u Ramfordu i Brentvudu na drugoj strani, stigla i
do Epinga, do Vudforda i mnogih gradova uz Šumu, a tu su je doneli, pričalo
se, uglavnom torbari i sličan svet koji je išao do Londona zbog snabdevanja.
Ako je to bilo tačno, onda očigledno protivreči svim pričama koje su se
kasnije širile po Engleskoj, ali koje, kako sam već kazao, ja ne mogu
potvrditi na osnovu onoga što znam; naime, da se ljudi koji su išli na pijacu
da bi donosili namirnice u grad nikada nisu zarazili niti prenosili kugu nazad
u selo; a oboje je, sasvim sam siguran, neistinito.
Moglo bi biti da su bili pošteđeni preko očekivanja, mada ne čudesno, da
ih je mnoštvo dolazilo i odlazilo, a da se nije zarazilo; a to je bilo zato da bi
se ohrabrili jadni ljudi u Londonu, koji bi bili u najdubljoj nevolji da oni koji
su donosili namirnice mnogo puta nisu bili začuđujuće pošteđeni, ili bar
mnogo više nego što bi iko mogao razumno očekivati.
Ali su se sada ovi novi doseljenici uzbudili mnogo više, jer su gradovioko njih bili uistinu zaraženi, i počeli su da gube poverenje jedni u druge, jer
su išli tamo za stvari koje su im trebale, i ovo ih je teško pogodilo jer su
imali malo ili nimalo osim onoga čime ih je snabdevao milosrdni seoski
plemić. Ali, da im duh ne bi klonuo, desilo se da su drugi seoski plemići, koji
im prethodno ništa nisu slali, počeli da ih snabdevaju čuvši о njima, i jedan
im je poslao veliku svinju - to jeste, utovljeno svinjče - drugi dve ovce, a
jedan im je, opet, poslao kravu. Ukratko, imali su dovoljno mesa, ponekad
sira i mleka i sličnih stvari. Uglavnom su to menjali za hleb, jer kada im je
plemić poslao žito, nisu imali gde da ga peku ni melju. Ovo ih je nateralo da
prva dva bušela koja su im poslata pojedu kao prženo žito, kao što su stari
Jevreji činili, bez meljave ili pečenja.
Napokon su našli načina da odnesu svoj kukuruz u vetrenjaču blizu
Vudforda, gde im je bio samleven, a potom je pekar napravio ognjište tako
usko i suvo da je moglo peći podnošljivo dobro; i tako su oni došli u priliku
da mogu živeti bez pomoći i snabdevanja iz grada; i ovo je bilo dobro
urađeno, jer je ubrzo čitava okolina bila zaražena i pričalo se da ih je umrlo
oko 120 u okolnim selima, što je za njih bila strašna stvar.
Zbog ovoga su se ponovo okupili na većanje i sada se gradovi nisu
morali bojati da će se naseliti blizu njih; već, naprotiv, nekoliko porodica iz
siromašnijih gradskih staleža napustilo je svoje kuće i sagradilo kolibe u
šumi na isti način kako su to oni već učinili. Ali je primećeno da su neki od
ovih jadnih ljudi, koji su se tako preselili, dobili bolest čak i u svojim
kolibama ili brvanarama; razlog tome je jasan, naime, ne zato što su se
preselili na čist vazduh već (1) zato što se nisu preselili na vreme; što znači
da su slobodno bili u vezi sa svojim susedima i dobili su kugu pa su je u sebi
ili (moglo bi se reći) među sobom nosili kuda bi god krenuli. Ili (2) što nisu
bili dovoljno pažljivi pošto su se bezbedno odselili iz gradova da ponovo ne
dođu u dodir i ne mešaju se sa bolesnim svetom.
Ali, ma šta daje bilo posredi, kada su naši putnici počeli da opažaju kako
kuga nije više samo u gradovima, već u šatorima i kolibama u šumi oko njih,
počeli su ne samo da se plaše već i da razmišljaju da dignu svoj logor i
presele se; jer ako bi ostali, našli bi se u neposrednoj opasnosti po svoje
živote.
Nije nimalo čudnovato što su vrlo nevoljno prihvatili da moraju napustiti
mesto gde su bili tako ljubazno primljeni, gde su se sa njima ponašali sa takomnogo čovečnosti i milosrđa; ali nužnost i opasnost po život, koji su ih i
odveli ovako daleko, prevladali su, i nisu tome videli nikakvog leka. Džon
se, opet, u tadašnjoj nevolji odlučio za jednu stvar; naime, da prvo ode onom
plemiću koji je bio njihov glavni dobrotvor i da mu izloži nevolju u kojoj su,
moleći njegovu pomoć i savet.
Dobri, milosrdni plemić ih je podsticao da idu iz straha da bi im mogla
biti odsečena svaka odstupnica, ako bi boleština žestoko zavladala; ali je
našao daje vrlo teško uputiti ih kuda da idu. Na kraju ga Džon zapita da li bi
im on, budući da je bio mirovni sudija, izdao potvrdu о zdravlju za druge
sudije pred kojima bi se oni mogli pojaviti; jer, ma kakav bio njihov dalji
usud, nisu smeli biti odbijani sada kada su se toliko udaljili od Londona.
Tome mu je časni sudija odmah udovoljio i dao mu propisano pismo о
zdravlju i od tada su bili slobodni da putuju kuda god im se sviđa.
Tako su dobili potpunu potvrdu da su zdravi, a ona je obznanjivala da su
bili dovoljno dugo u selu u grofovoji Eseks, dovoljno i pomno ispitani i
pregledani, a pošto nisu bili ni sa kim u dodiru čitavih četrdeset dana, a bez
ikakvog znaka bolesti, zaključeno je iz svega navedenog da su zdravi ljudi i
da bez ikakve opasnosti mogu biti svuda primani, jer se sele iz straha od
kuge koja je došla u taj grada, a ne zato što su se pokazali bilo kakvi znaci
zaraze na njima, ili na bilo kome ко njima pripada.
Sa ovim uverenjem su se odselili, mada vrlo nevoljno; i pošto je Džon
smatrao da ne treba da idu daleko od kuće, preselili su se ka močvarama na
strani gde je Valtam. Ali ovde naiđoše na čoveka koji je, izgleda, čuvao
branu ili ustavu na reci da bi podizao vodu za barže koje su išle rekom gore-
dole, i on ih je poplašio strašnim pričama о tome da se bolest raširila po svim
gradovima uz reku i okolini, na onoj strani gde su Midlseks i Hertforšir; što
znači u Valtam, Valtam Kros, Anfild i Var te se uplašiše da produže tim
putem; mada izgleda da ih je čovek prevario, jer to, u stvari, nije bilo istina.
Bilo kako bilo, to ih je prestrašilo i odlučiše da se pomere kroz šumu
prema Ramfordu i Brentvudu, ali čuše kako je silno mnoštvo ljudi uteklo tim
putem iz Londona i smestilo su se u šumi zvanoj Henalt Forest, blizu
Ramforda i koji, budući da nemaju ni hleba ni krova nad glavom, ne samo što
bedno žive i trpe velike muke u šumi zbog nedostatka ikakve pomoći već se
pričalo da su pali u takvo očajanje zbog ovakve oskudice da su po grofoviji
počinili mnoga nasilja - pljačkali i otimali, ubijali stoku i slično; a drugi kojisu svoje straćare i kolibe napravili uz drum, prose i moljakaju obilazeći
susedne kuće i traže pomoć; tako daje u grofoviji zavladala velika
nesigurnost i bili su prinuđeni da neke bace u zatvor.
To ih je u prvom redu uverilo kako će im sve ono milosrđe i
predusretljivost koje su u ovoj grofoviji prethodno sretali gde god da su bili
sada biti uskraćeno; a da će, na drugoj strani, biti ispitivani kuda god da
krenu i biti u opasnosti da i sami postanu žrtve nasilja onih koji su u sličnoj
nevolji.
S obzirom na sve ove okolnosti, Džon, njihov kapetan, vrati se u ime svih
njihovom dobrom prijatelju i dobrotvoru, koji im je već ranije pomogao, i
izloživši mu istinito njihov slučaj, ponizno zamoli za savet; i on ih spremno
posavetova da opet pređu u svoja stara staništa ili, ako ne baš tamo, da se
malo presele dalje od druma i uputi ih koje bi im mesto odgovaralo; a pošto
su oni zaista više želeli da nađu neku kuću nego kolibu da se u njoj skone u
to vreme godine, jer se približavao Miholjdan, pronađoše neku staru,
ruiniranu kuću koja je ranije bila neki mali kotedž ili je tu neko stanovao, ali
je sada bila tako zapuštena da je tu teško bilo stanovati; i dobiše dozvolu
vlasnika imanja kojem je to pripadalo da je urede koliko mogu.
Po uputstvima dosetljivog drvodelje, svi prionuše na posao i za nekoliko
dana načiniše je pogodnom da im posluži kao sklonište u slučaju lošeg
vremena; tu su bili i jedan stari dimnjak i jedna zidana peć, mada sve skoro u
ruševinama; ipak ih dovedoše u upotrebljivo stanje i svašta dodavši i
dozidavši na svim stranama, napraviše kuću sasvim zgodnom da ih sve primi.
Najviše su im nedostajale daske da naprave kapke za prozore, podove,
vrata i još neke stvari; ali pošto ih je podržavao onaj plemić a sva okolina im
je bila sklona, i najvažnije od svega, znalo se da su nezaraženi i dobrog
zdravlja, svako im je pomagao onim što je mogao odvojiti.
Ovde su ostali da bivakuju svi i stalno, odlučivši da se više ne seljakaju.
Jasno su videli kako se strašno uzbudila čitava grofovija ako bi se iko
pojavio iz Londona i da nigde, osim uz najveće teškoće, ne bi mogli naići na
neko prihvatanje; u svakom slučaju, ne na onako prijateljski prijem i pomoć
kakve su dobili ovde.
Sada, premda su imali veliku pomoć i podršku onog seoskog plemića i
sveta oko njih, opet su živeli veoma oskudno; jer vreme u oktobru i
novembru je bilo vlažno i hladno, a oni nisu bili svikli na ovakve teškoće;tako su dobijali kostobolju i razboljevali su se, ali nikada od kuge; i negde su
se u decembru opet vratili u grad.
Ovoliko sam detaljno ispripovedao ovu priču ponajviše da bih prikazao
šta se dešavalo sa velikim brojem onih ljudi koji su se u gradu pojavili čim je
bolest nestala; jer, kako sam već rekao, najveći deo onih koji su to mogli i
imali skloništa u unutrašnjosti tamo je pobegao. Ali, kada je nevolja dostigla
vrhunac, oni obični ljudi koji nisu imali prijatelje razbežali su se po svim
krajevima zemlje gde su mogli naći sklonište, kako oni koji su novca imali,
tako i oni bez njega. Oni koji su ga imali bežali su dalje, jer su mogli da se
prehranjuju; ali oni koji su bili praznih kesa trpeli su, kako sam kazao, velike
teškoće, i često bili prinuđeni da podmiruju svoje potrebe na trošak okoline.
Zato su im ljudi u unutrašnjosti bili vrlo neskloni i ponekad ih trpali u zatvor;
čak i tada nisu znali šta da rade sa njima i uvek se uzdržavali da ih kazne, ali
su ih takođe, često, terali od mesta do mesta dok ih ne bi prinudili da se vrate
u London.
Saznavši za priču о Džonu i njegovom bratu, ja sam istraživao i otkrio da
je bilo mnogo ovakvih jadnih, nevoljnih ljudi, poput onih о kojima sam
pričao, koji su bežali svuda po unutrašnjosti; i neki od njih su uspeli doći do
kakvih malih šupa, ambara i pojata u kojima su živeli, makar tamo gde su
stanovnici bili toliko predusretljivi i naročito ako su mogli bar nešto da о
sebi ispričaju što bi druge zadovoljilo, pogotovo da iz Londona nisu krenuli
odveć kasno. Ali ostali, a to je bio veliki broj, gradili su sebi male kolibe i
skloništa u poljima i šumama i živeli su poput pustinjaka u rupama i
pećinama, ili na bilo kojem mestu do kakvog su mogli doći, gde su, možemo
tviu’biti sigurni, trpeli velike nevolje, tako da su mnogi bili prinuđeni da se
vrate bez obzira na opasnost; i tako su često ovakve kolibe bile pronalažene
prazne, i stanovnici okoline su mislili da njihovi stanari tu leže pomrli od
kuge i nisu im se približavali iz straha - ni za živu glavu zajedno duže vreme;
i nije nimalo čudno da bi poneki nesrećni lutalica tu sam umro, nekada samo
zbog nedostatka pomoći, kao što se jednom i desilo da je u šatoru ili straćari
pronađen mrtav čovek, a na vratnicama od polja bila su nožem sveže urezana
nejednakim slovima sledeće reči, na osnovu kojih se može pretpostaviti daje
drugi čovek umakao ili da je jedan umro, a drugi ga sahranio kako je mogao:
OjaDU!OboJIca ćEMO UMREti.
JaO, JaO naMa.
Već sam pripovedao о onome što se zbivalo niz reku među ljudima
vezanim za more; kako su brodovi bili na otvorenom, kako to već zovu, u
redovima ili nizovima krmom jedni prema drugima, sve od Pula pa dokle
doseže oko. Čuo sam da su tako bili ukotvljeni sve do Grejvsenda i još dalje;
u stvari, svuda tamo dokle su mogli dojedriti bezbedno s obzirom na vetar i
vreme; a nisam nikada čuo daje kuga dosegla ikog od tih ljudi ukrcanih na
brodove - osim onih što su bili ukotvljeni u Pulu ili visoko oko Deptford
Riča, iako su ljudi često išli na obalu gradova i sela u unutrašnjosti i do
seoskih kuća da kupe namirnice, perad, svinje, krave i slično za svoje
potrebe.
Slično sam otkrio da su brodari sa reke pronašli načina da odu rekom
koliko god mogu, i da su sa sobom poveli, mnogi od njih, čitave porodice u
svojim čamcima, natkriljene šatorskim platnima ili balama, kako ih zovu, i
snabdeveni slamom da bi se tu moglo stanovati, a neki od njh su od svojih
jedara napravili male šatore i boravili u njima na obali preko dana, a noću išli
na brodove; i ovako su, pričali su mi, rečne obale bile načičkane čamcima i
ljudima koji su tu bili sve dok su imali od čega da žive ili da nešto dobiju od
okoline; i uistinu je okolni svet, plemići kao i drugi, u ovim i sličnim
prilikama bio vrlo spreman da ih pomogne - ali nipošto nisu bili voljni da ih
prime u svoje gradove i kuće, za šta ih ne možemo kriviti.
Bio je tu neki nesrećni građanin za kojeg sam čuo, a kojeg je kuga
pohodila na strašan način, tako da su mu pomrli i žena i sva deca, a ostao je
on i dvoje slugu, sa jednom starijom ženom, bliskom rođakom, koja je
negovala umiruće koliko god je mogla. Ovaj nesrećni čovek otišao je u selo
blizu grada, koje se, istina, nije zvanično pominjalo kao zaraženo, i
pronašavši tu praznu kuću, uzeo je. Posle nekoliko dana unajmio je kola i
nakrcavši ih stvarima pošao ka kući; svet iz sela se tome suprotstavio; ali
nešto razlozima, nešto silom, on je dovezao kola ulicom do kućnih vrata. Tu
je opet naišao na konstejblovo protivljenje i ovaj mu nije dopustio da stvari
unese. Čovek je naredio da se stvari istovare i ostave pred vratima i otpustio
kola; na to su čoveka odveli do mirovnog sudije; znači, naredili su mu da ide,
što je on i prihvatio. Sudija mu je naredio da naloži da kola ponovo dođu dapokupe stvari, što je on odbio; na to je sudija naredio konstejblu da ide za
kolima i vrati ih i da ih natera da ponovo utovare i odnesu ih; a ako ne uspe
da pronađe kola, niti čovek prihvati da odnese svoje stvari, da se one kukama
pokupe sa vrata i spale na ulici. Na to je jadni, izbezumljeni čovek pokupio
svoje stvari, ali dajući oduška svojoj nevolji bolnim jaucima i žalopojkama.
Ali nije bilo popuštanja; samoočuvanje je ljude prisiljavalo na ovakve
grubosti koje inače nikako ne bi počinili. Ne mogu reći da li je ovaj jadni
čovek preživeo ili je umro, ali se govorilo da je već tada bio zaražen kugom;
i možda su to ljudi pričali da bi opravdali svoje ponašanje prema njemu; ali
ne bi bilo nimalo neobično da su on ili njegove stvari, ili oboje, bili opasni,
pošto mu je čitava porodica pomrla od boleštine tek malo pre toga.
Znam da su stanovnici gradova u okolini Londona bili mnogo optuživani
zbog surovosti prema ubogim ljudima koji su u nevolji bežali pred zarazom, i
mnogo je surovih stvari tu počinjeno, što se može videti iz onoga što sam
ispričao; ali moram takođe reći da su, gde god je bilo prilike za milosrđe i
pomoć, a da se ljudi nisu izlagali neposrednoj opasnosti, bili i te kako voljni
da pomažu. Ali kako je svaki grad ponajpre vodio о sebi računa, tako je
siroti svet koji je bežao u svojoj nevolji često bio loše dočekan i vraćen
nazad u London; ovo je uzrokovalo beskrajne optužbe i žalopojke protiv
gradova u unutrašnjosti i prigovori su postali opšti.
A opet, manje ili više, svim opreznostima uprkos, nije bilo grada u
dosegu od deset (ili, kako verujem, dvadeset) milja od Londona da nije više
ili manje bio zaražen i da se nije umiralo. Imam izveštaje za nekoliko gde su
gubici prebrojani i evo ih:
Enfild
32
Aksbridž
117
Homzi
58
Hartford
90
Njuvington
17
Wejr
160
Totenhem
42
Hodsdon
30
Edmonton
19
Valtam Ebi
23
Bamet i Hadli
19
Eping
26
Sv. Alban
121
Deptford
623
Vatford
45
Grinič
231Eltam i Lazam
85
Kingston
122
Krojdon
61
Stejns
82
Brentvud
70
Čertsi
18
Ramford
109
Vindzor
103
Barking Ebot
200
Brentford
432
Сшп aliis.
Još je jedna stvar mogla učiniti da se unutrašnjost kruće ophodi sa
građanima, a naročito prema sirotinji, koju sam već pomenuo; naime, to je
bila vidljiva sklonost ili zla namera onih koji su već bili zaraženi da zaraze i
ostale.
Među našim lekarima о ovome se vodila velika rasprava. Neki su razloge
pronalazili u samoj prirodi bolesti, da ona u svakome koga zahvati probudi
nekakvu vrstu gneva i mržnje prema sopstvenoj vrsti - kao da postoji
nekakvo zlo u samoj boleštini koje u ljudskoj prirodi budi volju za zlom, što
su oni poredili sa besnim psom, koji makar da je najnežnije stvorenje u svojoj
vrsti, opet će napasti i ujesti svakoga ко mu se približi, i to najviše one koje
je prethodno najviše voleo.
Drugi su to pripisivali pokvarenosti ljudske prirode, koja ne može podneti
da vidi sebe jadnije od drugih iz svoje vrste, i poseduje nekakvu nehotimičnu
želju da svi ljudi budu onoliko nesrećni ili u onoliko lošem stanju kao oni
sami.
Treći su govorili daje to sama vrsta očajanja, kada ljudi ne znaju ili ne
mare šta čine, i sledstveno su nesvesni opasnosti ili bezbednosti u kojoj su ne
samo oni oko njih već i oni sami. I uistinu, kada čovek jednom dođe u stanje
da sam od sebe digne ruke, i postane sasvim nesvestan u kakvoj se opasnosti
nalazi ili ne, ne može se mnogo čuditi što ne vodi računa о sigurnosti drugih
ljudi.
Ali, moja je namera da ovu raspravu usmerim sasvim drukčijim tokom i
da odgovorim, ili je rešim tako što neću prihvatiti njene postavke. Naprotiv,
kazaću da stvari uistinu ne stoje tako, već daje to bila opšta žalopojka ljudi
iz okolnih sela protiv građana da bi opravdali ili, u najmanju ruku, našli
izgovor, za svu onu okorelost i grubost sa kojom su ih sretali i po kojima biobe strane mogle reći da su jedna drugoj nanosile nepravdu; hoću reći,
građani koji su navaljivali da budu primljeni i ugošćeni u vreme nevolje,
noseći kugu, žalili su se na surovost i nepravdu seoskog sveta koji je odbijao
da ih primi i prisiljavao ih da se vrate sa svojom imovinom i porodicama; a
ljudi sa sela, našavši se pred ovakvim nametom građana koji su se
svojevoljno ponašali, stali su se žaliti ne samo da su zaraženi nepažnjom već,
štaviše, namerno; ništa od svega ovoga nije bilo uistinu tačno - hoću reći, ne
na način na koji je bilo opisano.
Treba, takođe, povesti računa i о čestim uzbunama koje su se širile među
svetom na selu о tome kako će ljudi iz Londona na silu provaliti i to ne samo
da nađu pomoć i utočište već i da pljačkaju i otimaju; kako jure po ulicama
bolesni i bez ikakvog nadzora; i da se ništa ne preduzima da se zatvore kuće i
osujete bolesni ljudi da ne zaraze zdrave; dok, da budem pravedan prema
Londoncima, oni nikada ništa slično nisu činili, osim u onim izuzetnim
slučajevima koje sam pomenuo i još nekim sličnim. Na drugoj strani, sve je
bilo uređeno sa toliko brige i održavanje tako izvrstan red u gradu i
predgrađima zahvaljujući staranju gradonačelnika i odbornika i mirovnih
sudija, crkvenih starešina i si. u okolnim delovima, da bi London mogao
poslužiti kao uzor svim gradovima sveta za dobru upravu i izvrstan red koji
je svuda očuvan, čak i vreme najžešće zaraze, i čak onda kada su se ljudi
našli u najvećoj nevolji i užasu. Ali о tome ću posebno govoriti.
Valja napomenuti da jednu posebnu stvar treba, u osnovi, pripisati
razboritosti vlasti i pomenuti je u njihovu pohvalu; naime, umerenost sa
kojom su pribegavali velikom i teškom poduhvatu zatvaranja kuća. Istina je,
kako sam već pomenuo, daje zatvaranje kuća bio uzrok velikom
nezadovoljstvu i mogu reći jedini uzrok nezadovoljstva među svetom toga
vremena; jer se zatvaraje zdravih u istu kuću sa bolesnima računalo u nešto
vrlo strašno, i žalbe tako zatvorenh ljudi su bile vrlo bolne. Mogle su se čuti i
po samim ulicama i katkad su izražavale srdžbu, mada su češće tražile
sažaljenje. Nisu imali drugog načina da razgovaraju sa prijateljima osim kroz
prozore i tada su tako bolno jadikovali da bi se kidala srca onih sa kojima su
razgovarali kao i onih koji bi, usput, čuli njihovu priču; i kako su ove žalbe
često pominjale grubost, a ponekad i nasilje čuvara ispred vrata koji bi, opet,
drsko odgavarali i, možda, izazvali ljude koji su sa pomenutim porodicama
razgovarali da ih napadnu; zbog čega, ili zbog zlostavljanja porodica, mislimda su poginula sedmorica ili osmorica; ne znam da li da kažem da je nad
njima počinjen zločin ili ne, jer ne mogu ulaziti u svaki pojedinačni slučaj.
Istina je da su čuvari bili na dužnosti na koju ih je postavila zakonita vlast; a
ubijanje svakog zvaničnog službenika u času kada vrši svoju dužnost zove
se, jezikom zakona, zločin. Ali magistrati ili ona vlast koja ih je postavljala,
nije ih ovlastila da budu nepravedni niti da zloupotrebljavaju svoju dužnost
prema ljudima na koje je trebalo da paze, ili prema ma kome sa kime su
dolazili u dodir; pa kada bi slično činili, moglo bi se reći da su to činili
samovoljno, a ne po dužnosti; da postupaju kao privatne osobe, a ne kao
zvanična lica; i sledstveno, ako bi im takvo ponašanje navuklo kakvu
nevolju, toj nevolji su sami bili uzrok; i uistinu su bili predmet tolikih
vatrenih proklinjanja, bez obzira da li su to zaslužili ili ne, da ih niko nije
sažaljevao ma šta im se dogodilo, i svako bio spreman da kaže da su to i
zaslužili, ma šta se desilo. Niti pamtim daje iko ikada bio zato kažnjen, ili bar
nije kažnjen odgovarajuće, ma šta da je učinio čuvaru koji je čuvao njegovu
kuću.
Već sam govorio, i više neću, о različitim lukavstvima koja su korišćena
da se pobegne i izmakne iz zatvorenih kuća, koja su upotrebljavana da se
čuvar prevari ili nadvlada, a ljudi izađu. Ali hoću da kažem da su magistrati
u mnogim slučajevima ublažavali i olakšavali stanje porodica, a naročito
omogućujući da se one obolele osobe koje su to želele presele ili odu u
bolnicu i na druga mesta; a ponekad dajući odobrenje tako zatvorenim
porodicama da se presele kao zdrave, s tim da same sebe zatoče tamo gde
odu onoliko dugo koliko se od njih bude tražilo. Takođe, briga magistrata da
se snabdevaju takve sirotinjske porodice koje su bile zaražene - hoću reći, da
se snabdeju svim neophodnim, lekovima i hranom - takođe je bila velika i
nije se završavala samo na tome da se izdaju potrebna naređenja zaduženim
službenicima, već bi često sam odbornik, peške ili na konju, došao do takvih
kuća i pozvao ljude da mu kroz prozore kažu da li se о njima brinu kako
treba; takođe, da li im je potrebno nešto što je neophodno i da li službenik
prenosi njihove poruke i nabavlja im takve stvari ili ne. Ako bi odgovorili
potvrdno, sve bi bilo u redu; ali, ako bi se požalili da su loše snabdcvani i da
službenik ne vrši svoju dužnost, ili se prema njima ne ponaša uljudno, oni bi
(službenici) najčešće bili zamenjeni nekim drugim.
Istina je da su takve žalbe mogle biti i nepravedne, i ako je službenikimao dokaze koji bi ubedili magistrate daje on u pravu i da su ga ljudi
obedili, nastavio bi da vrši svoj posao i bio opravdan. Ali u pojedinačnim
ispitivanjima ovo se retko dešavalo, jer je teško slušati ljude sa prozora i
odgovarati im sa ulice, kako je bio slučaj. Zato su se magistrati odlučili da
uglavnom budu na strani ljudi i uklone čuvara, što se čini daje bilo najmanje
zlo, ili makar daje imalo najmanje loših posledica; ako bi videli daje čuvaru
naneta nepravda, opet bi mu je mogli lako nadoknaditi dajući mu drugi sličan
posao; ali ako bi nepravda bila naneta porodici, nije moglo biti nikakve
naknade, šteta bi, možda, bila nenadoknadiva jer se ticalo njihovih života.
Mnogo sličnih slučajeva događalo se među čuvarima i ubogim,
zatvorenim ljudima, osim svega onoga što sam pričao о bežanju. Ponekad je
čuvar bio odsutan, ponekad pijan, ponekad bi zaspao kada bi ljudima bio
potreban, i nikada ne bi bilo propušteno da takav bude strogo kažnjen, kako
je uistinu i zasluživao.
Ali, bez obzira na sve ono što je činjeno ili se moglo činiti u ovakvim
slučajevima, samo zatvaranje kuća, zatočenje onih koji su bili zdravi sa
onima koji su bili bolesni nosilo je u sebi velike nevolje, od kojih su neke
bile vrlo tragične i zaslužuju da se posebno razmotre, ako tome bude mesta.
Ali, to je odobrio zakon imajući u vidu, kao glavni cilj, opšte dobro, i sve
pojedinačne nepravde koje su bile počinjene moraju se staviti na račun opšte
koristi.
Do dana današnjeg ostalo je sumnjivo da li je to uopšte doprinelo
zaustavljanju zaraze; i, uistinu, ja to ne mogu tvrditi, jer nema ničega na svetu
što bi moglo tako besno i ljuto pustošiti kao što je pustošila zaraza u vreme
kada je dostigla vrhunac, mada su sve zaražene kuće bile zatvorene tačno po
propisu. Da su sve zaražene osobe bile zaista zatvorene, sigurno je da ne bi
mogle zaraziti nijednu zdravu, pošto im nijedna ne bi mogla prići. Ali ovo je
bio slučaj (i ovde ću ga samo dotaći): naime, da se zaraza širila nevidljivo i
preko onih osoba koje nisu bile vidljivo zaražene, koje niti su znale koga će
one zaraziti, niti ко je njih zarazio.
Neka kuća u Vajtčepelu bila je zatvorena zbog jedne zaražene služavke,
koja je dobila samo osip, i guke joj nisu izbile i oporavila se; opet ovi ljudi
nisu smeli ni nos da pomole iz kuće četrdeset dana. Manjak vazduha, strah,
ljutnja, teskoba, svi darovi koji prate ovakvo nepravedno stanje, učinili su da
gospodarica kuće dobije groznicu i posetioci su tvrdili daje to kuga, mada sulekari objavili suprotno. Pa opet je porodica bila prinuđena da ponovo bude
stavljena u karantin na osnovu izjava posetilaca ili istražitelja, mada je ovaj
karantin trajao svega nekoliko dana, Ali su ih bol i ljutnja tako obuzeli i, kao
i ranje, prinuđenost na mali prostor, nedostatak daha i svežeg vazduha, da se
najveći deo porodice razboleo, jedan od ove, drugi od one bolesti, uglavnom
zbog skorbuta; samo je jedan dobio žestoke grčeve; sve dok, posle više
produžavanja njihovog zatočeništva, neko od posetilaca koji su dolazili da
pogledaju bolesne u pokušaju da im pomognu nije sa sobom doneo boleštinu
i zarazio čitavu kuću; i većina ih je umrla, ne od one kuge koja se uistinu
prva među njima javila, već od one koju su im doneli ljudi što su ih pažljivo
od nje štitili. I to se često događalo i uistinu je bila jedna od najgorih
posledica zatvaranja kuća.
U to vreme imao sam neke teškoće, koje su mi u početku jako smetale i
veoma mnogo uznemirile - mada, kako se ispostavilo, nisu predstavljale
nikakvu opasnost; zato što me je odbornik imenovao za istražitelja kuća u
kraju u kojem sam ja živeo. Naša parohija bila je velika i u njoj je bilo
najmanje osamnaest istražitelja, kako nas je naređenje obavezivalo; ljudi su
nas nazivali posetiocima. Svim silama sam pokušao da izbegnem takvo
zaduženje i mnogim razlozima sam nastojao kod odbornikovog predstavnika
da se izvinim; naročito sam objašnjavao da sam ja protiv zatvaranja kuća
uopšte i daje vrlo teško obavezati me da budem sredstvo u onome što je
protiv mojih uverenja i za šta zaista verujem da ne služi nameravanom cilju;
ali sve što sam postigao bilo je da, dok su službenici koje je imenovao
gradonačelnik bili na dužnosti dva meseca, ja sam morao ostati svega tri
sedmice, opet pod uslovom da pronađen nekog odgovarajućeg domaćina da
ostatak vremena provede umesto mene - što je, ukratko, bila vrlo mala usluga
pošto je bilo jako teško naći čoveka spremnog da ovakvo zaduženje prihvati,
a pogodnog da ga obavlja.
Istina je da je zatvaranje kuća imalo jednu posledicu i toga sam svestan,
naime, da su bili zatočeni tako bolesni ljudi koji bi, inače, izazivali velike
nevolje i bili vrlo opasni kada bi trčali ulicom obuzeti boleštinom - što bi,
kada bi pali u bunilo, oni činili na najstrašniji način, i što su, uistinu, u
početku činili dok nisu bili obuzdani; štaviše, tako su bili slobodni daje
sirotinja išla od vrata do vrata prosjačeći i govoreći kako imaju kugu i tražili
su krpe da zaviju svoje rane, ili bilo šta čega se bunilo može doseliti.Sirotu nesrećnu ženu jednog dobrostojećeg građanina ubilo je (ako je
istina ono što kaže priča) jedno od ovakvih stvorenja u Oldgejt Stritu ili tu
negde. Taj je išao ulicom, sasvim sigurno potpuno izludeo, i pevao; ljudi su
posle pričali daje bio pijan, ali je on sam kazao da je bio zaražen kugom, što
izgleda da je bilo istina; i susrevši nesrećnu plemkinju, hteo je daje poljubi.
Ona se prestravila, pošto je on bio grub momak, i stala je bežati od njega, ali
na ulici je bilo malo sveta i nikoga dovoljno blizu da joj pomogne. Kada je
videla da će je se dočepati, okrenula se i udarila ga iz sve snage, a on je bio
tako slab da je pao. Ali na nesreću, pošto je ona bila tako blizu, uhvatio je za
skut i povukao je dole, bacio se na nju i, nadvladavši je, poljubio; a što je
bilo najgore od svega, pošto je to učinio, rekao joj je da inia kugu i kada je
već on ima, što je ne bi imala i ona. Ona je već bila dovoljno prestravljena,
jer je čekala dete; ali kada gaje čula da ima kugu, vrisnula je i pala u nesvest
ili dobila nekakav napad koji ju je, mada se malo oporavila, opet ubio za
svega nekoliko dana; i nikada nisam saznao da li je dobila kugu ili ne.
Druga zaražena osoba došla je i zakucala na vrata kuće u kojoj su je
dobro poznavali; sluga gaje pustio i, pošto su mu rekli da je domaćin gore,
odjurio je u sobu u kojoj se ćela porodica okupila na obedu. Svi su počeli da
ustaju, malo iznenađeni, ne znajući šta je posredi; ali on ih je zamolio da
mirno sede kazavši im da je došao da se sa njima oprosti. Pitali su ga: „Šta,
gospodine, kuda idete?”. „Odlazim”, kazao je on, „razboleo sam se i umreću
sutra uveče.” Lako je verovati, mada nije lako opisati, kakvo je
zaprepašćenje nastalo. Žena i ćerke, koje su bile male devojčice, prestravile
su se bezmalo nasmrt, i skočile, jedna jureći na jedna, a druga na druga vrata,
neko gore, neko dole, i napokon se, skupivši zaključaše u svojim sobama
vrišteći kroz prozor za pomoć, kao sišle sa uma. Domaćin, malo sabraniji,
mada prestravljen i izazvan, prvo je hteo da ga zgrabi i gurne niz stepenice,
pošto ga je obuzeo bes; ali potom, malo shvativši u kakvom se stanju nalazi
čovek i kakva je opasnost dotaći ga, obuze ga užas i stajao je kao skamenjen.
Ubogi oboleli čovek, kojem je um bio bolestan kao i telo, stajao je
iznenađen. Napokon se okrete: „Jao!”, reče on hladno kako je samo moguće
zamisliti, „znači tako stoje stvari sa svima vama? Svima ja smetam? E, onda
odoh kući, da tamo umrem.” I smesta siđe dole. Sluga koji gaje pustio krete
za njim sa svećom, ali se plašio da ga prestigne i otvori vrata, te je stajao na
stepenicama čekajući šta će ovaj učiniti. Čovek priđe i otvori vrata, potomizađe i zalupi ih. Prošlo je vreme dok se porodica oporavila od straha ali,
kako nisu usledile nikakve loše posledice, našli su se u prilici da о svemu
govore (možete biti u to sigurni) sa velikim olakšanjem. Mada je čovek
otišao, prošlo je dosta vremena - štaviše, kako sam čuo, dosta dana - dok su
se oporavili od pometnje u kojoj su se našli; niti su se mirno šetali po kući
dok nisu izgoreli veliku količinu mirisa i isparenja po svim sobama, okadivši
ih katranom, barutom i sumporom, svaku posebno i oprali svu svoju odeću i
slično. A što se jadnog čoveka tiče, da li je preživeo ili umro, ne znam.
Sasvim je sigurno da bi bolesni, da zatvaranjem kuća nisu bili zatočeni,
na vrhuncu svoga bunila i izbezumljenosti stalno jurcali gore-dole po
ulicama; a čak i ovako je silan broj njih to činio, tvoreći razna nasilja onima
koje bi sretali, nekako kao besni psi koji jure ulicama ujedajući svakoga
koga sretnu; nimalo ne sumnjam da bi, kada bi neko od ovih zaraženih,
bolesnih stvorova obuzetih groznicom bolesti, povredio nekog čoveka ili
ženu, i ovaj bio isto tako neizlečivo zaražen kao i onaj što je već bio
bolestan, i da bi dobio guke.
Slušao sam kako je jedan od ovih zaraženih stvorova skočio iz postelje u
teskobama i agoniji od svojih guka, a imao ih je tri na sebi, dohvatio cipele i
pošao po kaput; ali mu se negovateljica oprla, otrgla mu kaput, a on je
oborio, pretrčao preko nje, strčao dole i na ulicu, pravo premi Temzi u svojoj
košulji; negovateljica je trčala za njim pozivajući čuvara da ga zaustavi; ali
ga je čuvar, uplašivši se čoveka i bojeći se da ga dotakne, pustio da ide; na
staje ovaj, strčavši niz stepenice Stiljard, bacio svoju košulju i zaronio u
Temzu i, kako je bio dobar plivač, malo plivao po reci; pošto je dolazila
plima, kako to zovu (to jeste, struja je išla ka zapadu), nije uspeo da ispliva
dok nije dospeo do stepenica Falkon, gde je izašao i, pošto tamo nikog nije
bilo, jer je pala noć, dugo je trčao ulicama potpuno go, sve dok, pošto je
voda narasla, nije skočio u reku i otplivao nazad do Stiljarda, izašao napolje,
otrčao ulicama do svoje kuće, lupao na vrata, popeo se uz stepenice i opet
legao u svoju postelju; i ovaj grozni ogled potpuno gaje izlečio od kuge, hoću
reći, to žestoko kretanje njegovih ruku i nogu napreglo je delove tela gde su
guke bile, hoću reći, pod njegovim rukama i kukovima, i one su zato sazrele i
pukle; a hladna voda je izvukla groznicu iz njegove krvi.
Mogu samo, u svoje ime, kazati da ovo pričam kao što pričam mnogo šta
drugo, kao događaje о kojima sam saznao ne tvrdeći da su istiniti, a naročitoda je čovek izlečen ovom neobičnom pustolovinom, što priznajem da mi se
ne čini naročito mogućim; ali može poslužiti kao potvrda kako su mnoge
očajne stvari koje su izbezumljeni ljudi počinili pavši u bunilo, ili što bi mi
rekli sišavši s uma, bile u to vreme vrlo česte, i koliko bi ih neuporedivo više
bilo da takav svet nije bio zatočen u zatvorenim kućama; i ovo smatram
najboljom, ako ne i jedinom dobrom stvari koja se postigla ovim surovim
metodom.
Na drugoj strani, žalbe i gunđanja protiv ove same stvari bili su vrlo
ogorčeni. Moralo bi se ganuti i najtvrđe srce kada čuje žalobni plač onih
zaraženih ljudi koji bi, izgubivši svaku sposobnost poimanja zbog jačine
svojih bolova ili vreline svoje krvi, bili ili zatvoreni ili, možda, vezani za
svoje krevete i stolice, da bi se sprečili da sebi nanesu zlo - i koji su užasno
jaukali zato što su bili zatočeni i nije im bilo dopušteno da umru s mirom,
kako su to nazivali, kao što je to nekada ljudima dozvoljavano.
Ovo jurcanje izbezumljenih ljudi po ulicama bio je vrlo nesrećan prizor, i
magistrati su činili sve što su mogli da to spreče; ali kako su takvi ispadi
činjeni obično noću i iznenada, zaduženi službenici se nisu mnogo trudili da
se sa tim petljaju, jer pošto su ljudi sasvim sigurno bili ozbiljno zaraženi u
času kada su već dospeli do takvog stepena, tako su bili još više opasni da
zarazu prenesu, i jedna od najgorih stvari bila bi tada dotaći ih. Na drugoj
strani, oni su obično trčali, ne znajući šta čine, dok ne bi pali mrtvi ili dok
tako ne bi izmorili svoj duh da padnu i umru za nekih pola sata ili sat; i, što
je bilo najžalosnije slušati, oni bi upravo za tih pola sata ili sat došli sebi i
tada bi ispuštali najbolnije i najturobnije krike i žalopojke, izražavajući stanje
u kojem su. Bilo je mnogo toga pre nego što se naredba о zatvaranju kuća
počela dosledno sprovoditi, jer u početku čuvari nisu bili tako revnosni i
strogi u čuvanju ljudi; hoću reći, pre nego što su (mislim, neki od njih) bili
strogo kažnjeni zbog svoje nebrige, zanemarivanja dužnosti, što su dopustili
da ljudi koji su bili pod njihovim nadzorom klisnu, ili što su ih, zažmurivši na
jedno oko, pustili da odu, bili zdravi ili bolesni. Ali pošto su uvideli da su
službenici zaduženi da nadziru njihovo ponašanje odlučni da ih nateraju da
vrše svoju dužnost, ili će ih kažnjavati zbog propusta, postali su mnogo
brižljiviji i zatočeni su bili strogo nadzirani; što je bila stvar koju su ovi
primali tako nesrećno i podnosili tako malo strpljivo da se njihovo
nezadovoljstvo teško može opisati. Ali, mora se priznati da je to biloapsolutno nužno, osim da na vreme nisu uvedene neke druge mere, za koje je
tada bilo kasno.
Da se nije radilo tako (opisano uklanjanje obolelih), London bi u to vreme
bio najstrašnije mesto koje je ikada postojalo na ovome svetu; tada bi, po
svemu što znam, isto toliko ljudi umiralo na ulicama kao i po kućama; jer,
kada je boleština dosegla vrhunac učinivši ljude da lude u bunilu, tada njih,
kada bi se našli u takvom stanju, niko ne bi mogao zadržati u njihovim
krevetima osim silom; a mnogi od onih koji nisu bili vezani bacali su se kroz
prozor kada bi ustanovili da im se ne dopušta da izađu.
Budući da su se u vreme ove nevolje ljudi malo družili jedni sa drugima,
bilo je nemoguće da čovek sazna о svim neobičnim slučajevima koji su se
dešavali u različitim porodicama; i pogotovo verujem da se nikada neće znati
koliko se ljudi udavilo u Temzi i u reci koja otiče iz močvara kraj Hoknija
koju obično nazivamo Vejr River ili Hokni River. Što se onih nabrojanih u
sedmičnim izveštajima tiče, njih je uistinu bila tek nekolicina; i nije se moglo
saznati da li su se udavili slučajno ili ne. Ali, verujem da sam po onome što
znam mogu nabrojati više njih koji su se udavili u toj godini nego što su
ukupno nabrojani u svim izveštajima; jer, nisu pronađena tela mnogih za koje
se znalo da su izgubljeni; a slično je i sa ostalim načinima samouništenja. Bio
je tako jedan čovek u Vajtkros Stritu koji je sebe spalio u svojoj postelji;
neki su govorili daje to učinio sam, drugi daje to zlodelo bolničarke koja gaje
pazila; ali svi su se slagali daje bio bolestan od kuge.
Takođe je bila milostiva odluka Proviđenja, о čemu sam u to vreme
mnogo mislio, da nikakvih požara, ili bar nikakvih značajnijih, nije u gradu
bilo te godine, što bi, daje drukčije bilo, uistinu bilo strašno; ili bi ih ljudi
morali ostaviti ne gaseći ih, ili bi morali pohrliti jatomice i u gomili,
nemisleći о opasnosti od zaraze, niti vodeći računa u čije kuće ulaze, čije
stvari dotiču, niti ко su ljudi kod kojih ulaze. Ali tako je to bilo, sa izuzetkom
parohije Kriplgejt, gde je došlo do dva ili tri manja požara, koji su smesta
ugašeni, i nikakve slične nesreće se nisu dešavale preko ćele godine. Čuli
smo priču о kući na mestu zvanom Aleja labuda, koja prolazi od Gosvel
Strita, blizu kraja Old Strita u Sv. Džon Strit, gde se čitava porodica tako
strašno razbolela da su svi pomrli. Poslednji od njih je ležao mrtav na podu i,
kako se pretpostavljalo, legao je tu da umre malo pre požara; pošto su bila
zapaljena drva, izgleda je neko palo sa ognjišta i zakačilo daske i poprečnegrede; vatra je gorela sve do tela, ali nije mnogo zakačila od samog mrtvog
tela (iako je on na sebi imao samo košulju) i požar se sam ugasio ne
zapalivši ostatak kuće, mada je to bila obična drvena kuća. Ne mogu reći
koliko je ovo istina ali, dok je grad sledeće godine mnogo pretrpeo od vatre,
ove godine mu je ta nevolja malo naudila.
Uistinu, uzimajući u obzir bunilo u koje je ljude bacala njihova agonija i
koji su, kako sam već pominjao, kada su bili sami počinili, mnoge besmislene
stvari, vrlo je čudno da nije bilo više nesreća ove vrste.
Često su me pitali о tome, i ne mogu reći da sam ikada znao da dam
pouzdan odgovor, otkuda da su se na ulicama pojavljivali toliki zaraženi ljudi
kada su, istovremeno, zaražene kuće bile tako pomno pretražene i sve
zatvorene i stavljene pod stražu.
Priznavao sam da na to nemam odgovor, osim ovakvog; da u tako
velikom i naseljenom gradu kao što je ovaj nije moguće otkriti svaku kuću
čim bude zaražena, ili zatvoriti sve kuće koje su zaražene; odatle ljudima
mogućnost da idu po ulicama, čak i kako im padne na pamet, sve dok se ne
sazna da pripadaju toj-i-toj zaraženoj kući.
Takođe je bila istina, kako je više lekara reklo našem gradonačelniku, da
je silina pošasti bila takva u nekim periodima i da su se ljudi razboljevali
tako brzo i umirali naprečac daje bilo nemoguće, i uistinu bez svrhe, ići
unaokolo i istraživati koje bolestan, а ко zdrav, ili sve zatvarati onako kako
je stanje stvari iziskivalo, jer je bezmalo svaka kuća u čitavoj ulici bila
zaražena, a na mnogim mestima svi u jednoj kući; a što je bilo ponajgore, dok
bi se saznalo daje neka kuća zaražena, najveći broj zaraženih bio bi mrtav, a
ostali bi se razbežali iz straha da ne budu zatvoreni; tako, uistinu, jedva daje
bilo svrhe oglašavati ih zaraženim kućama i zatvarati ih jer bi zaraza
opustošila i obavila svoje u kući pre nego što bi se zaista saznalo daje
porodica ičim ugrožena.
Ovo bi moglo biti dovoljno da ubedi svaku razumnu osobu da nije bilo u
moći magistrata, niti ikakvog ljudskog postupka, da spreči širenje zaraze,
tako daje ovaj postupak zatvaranja kuća bio savršeno nepogodan za svrhu.
Uistinu se čini da to nije onoliko doprinelo javnom dobru koliko je činilo
strašan teret za one porodice koje su bile zatvorene; i, onoliko koliko sam
sam obavljao javnu dužnost učestvujući u toj strogosti, često sam se našao u
prilici da vidim koliko je to neodgovarajuće spram cilja. Na primer, kako jeod mene traženo, kao posetioca ili istražitelja, da ispitam više porodica koje
su bile zaražene, teško da smo došli i u jednu kuću u kojoj se kuga vidljivo
pojavila da makar neko od porodice nije pobegao i nestao. Magistrati su ovo
zamerali i optuživali su istražitelje za nehajnost u istraživanju ili nadgledanju.
Ali to je značilo da su kuće bile zaražene dugo pre nego što se za to saznalo.
Sada, pošto sam ja bio na ovoj opasnoj dužnosti samo pola narečenog
vremena, znači dva meseca, opet je to bilo dovoljno da shvatim kako je jedini
način da saznamo pravo stanje u nekoj porodici ispitivanje suseda. A da se
ulazi u svaku kuću da se pretražuje, to je bilo ono što nijedna vlast nije smela
da nametne stanovništvu, niti bi ijedan građanin to preduzeo; jer to bi značilo
izložiti nas sigurnoj zarazi i smrti i uništenju naših porodica, kao i nas samih;
niti bi ijedan čestit građanin, i to stoji kao u vosku, ostao u gradu ako bi bio
izložen takvom nasilju.
Pošto smo uvideli kako pravo stanje stvari ne možemo ustanovljavati
osim ispitivanjem suseda, a da to nije sasvim pouzdano, nije bilo druge nego
da stvari ostanu nesigurne kao i do tada.
Istina je da su domaćini porodica bili obavezani naredbom da istražitelja
nadležnog za mesto na kojem su živeli obaveste u roku od dva sata pošto su
ustanovili daje neko bolestan u njihovoj kući (to jeste, da pokazuje znakove
zaraze): ali, oni su nalazili toliko načina da ovo izbegnu i pronađu izgovore za
svoju nebrižljivost da su retko obaveštavali istražitelja, dok ne bi obavili sve
što je potrebno da iz njihove kuće pobegne svako ко je to želeo, bio bolestan
ili zdrav; i, postoje već bilo tako, lako je uvideti kako zatvaranje kuća nikako
nije bio pouzdan način da se zaustavi zaraza - jer, kako sam već više puta
rekao, mnogi među onima koji su tako izašli iz zatvorenih kuća već su dobili
kugu, mada su sebe smatrali zdravim. I upravo su ovo bili oni ljudi koji su
koračali ulicama sve dok ne bi pali mrtvi, ne zato što bi ih boleština iznenada
pogodila kao što pogađa metak, već zato što su, uistinu, u svojoj krvi već
dugo nosili zarazu; jedino što se ona, pošto se skriveno širila po organima,
nije pokazivala sve dok ne bi zahvatila srce smrtnosnom snagom i bolesnik bi
umro u času kao da je dobio iznenadnu nesvesticu ili napad grčeva.
Znam da su čak i neki među našim lekarima jedno vreme mislili kako su
ti ljudi što su tako umrli na ulici bili zahvaćeni bolešću u času kada su pali
kao da ih je pogodio udar kakav pogađa čoveka kada ga pogađa munja - ali
su posle otkrili razloge zbog kojih su promenili mišljenje; jer ispitujući takvatela posle smrti na njima su otkrivali guke ili druge očigledne dokaze da ih je
boleština zahvatila mnogo ranije nego što bi inače očekivali.
Upravo je ovo bio čest razlog što, kako sam već rekao, mi koji smo bili
istražitelji nismo bili u stanju da saznamo о zarazi koja je u kući sve dok nije
bilo suviše kasno da se ona zatvori, a ponekad i ne pre nego što bi svi ljudi
koji su njoj bili mrtvi. U Petikoat Lejnu su dve kuće zajedno bile zaražene i
nekoliko ljudi bolesno; ali boleština je bila tako dobro sakrivena da
istražitelj, moj sused, nije о tome ništa saznao sve dok nije izvešten da su
ljudi u njoj svi pomrli i da treba poslati kola da ih pokupe. Glave obeju
porodica dogovorile su se šta im je činiti i tako su uredile stvari da bi se,
kada bi istražitelj bio u susedstvu, oni pojavljivali, odgovarali, što znači
lagali jedan za drugog, ili nagovorili nekog iz susedstva da kaže kako su svi u
dobrom zdravlju - možda zato što ovi о tome ništa više nisu ni znali - sve dok
smrt nije uklonila sve tajne; jedne noći su mrtvačka kola bila pozvana u obe
kuće i stvar je postala javna. Ali, kada je istražitelj naredio konstejblu da
zatvori kuće, u njima nije ostalo nikoga osim troje ljudi, dvoje u jednoj i
jedno u drugoj kući, koji su upravo umirali, kao i negovateljica u svakoj
kući, koje su saopštile da ih je već petoro sahranjeno, da su kuće zaražene
devet ili deset dana, a da su svi drugi iz obeju porodica, kojih je bilo mnogo,
otišli, neki bolesni, neki zdravi, a za neke se nije moglo znati da li su bili
zdravi ili bolesni.
Na sličan način, u drugoj kući u istoj uličici, čovek kojem je porodica
bila zaražena, ali on nije bio voljan da ga zatvore, kada bolest više nije
mogao skrivati, zatvorio se sam; to jeste, stavio je veliki crveni krst na vrata
sa recima: „Gospode, smiluj nam se” i tako obmanuo istražitelja, koji je
pretpostavljao kako je to učinio konstejbl po naredbi drugog istražitelja, jer
su ih tu bila po dvojica u svakom okrugu. Tako je slobodno mogao da ulazi i
izlazi iz svoje kuće, kako mu je odgovaralo, sve dok na kraju nje
razotkrivena njegova lukavština; a tada je on, sa delom svojih ukućana i
slugu koji su bili zdravi, pobegao, tako da ih nisu zatvorili.
Kako sam već kazao, ovo je učinilo vrlo teškim, ako ne i nemogućim, da
se širenje zaraze spreči zatvaranjem kuća - osim ako ljudi ne bi mislili da
zatvaranje njihovih kuća nije nikakva nedaća, i kada bi bili voljni da savesno
i pomno obaveštavaju magistrate da su zaraženi čim bi i sami to saznali; ali,
kako se ovo od njih nije moglo očekivati, a nije se moglo ni tražiti odistražitelja da, kako je već rečeno, odlaze u njihove kuće da ih posete i
pretraže, tako je sve dobro koje je iz zatvaranja kuća moglo proizaći bilo
poništeno, i malo je kuća bilo zatvoreno na vreme, i to uglavnom onih
sirotinje, koja se nije mogla sakrivati, kao i onih ljudi koje je otkrio njihov
strah i izbezumljenost u koju ih je gurnulo stanje stvari.
Ja sam uspeo da se oslobodim ove opasne dužnosti čim sam našao
nekoga drugog da je prihvati i uz nešto novca mi je pošlo za rukom da ga
privolim; i tako, umesto da služim dva meseca, kako je bilo određeno, nisam
proveo više od tri sedmice; a pošto je bio avgust, velikim delom u vreme
kada je kuga počela harati po našem delu grada.
Vršeći ovu dužnost nisam se mogao suspregnuti da, među svojim
susedima, ne iskazujem svoje mišljenje о zatvaranju ljudi u njihove kuće; u
čemu smo se svi slagali da je ova stroga mera, osim što je sama po sebi vrlo
bolna, takođe podložna i mnogim razložnim prigovorima; naime, da ne
odgovara svojoj svrsi, kako sam već rekao, jer oboleli ljudi danima hodaju
ulicama; i bilo je naše zajedničko uverenje da bi postupak razdvajanja
zdravih od bolesnih, u slučaju kada je zaražena neka kuća, bio po mnogo
čemu mnogo razumniji, jer niko ne bi ostao sa obolelom osobom osim onih
koji bi na sopstveni zahtev ostali i izjavili da su spremni da sa njima budu
zatvoreni.
Naš plan je bio da se zdravi razdvajaju od bolesnih samo u onim kućama
koje su bile zatvorene, a da zatočenje bolesnih nije bilo nikakvo zatočenje;
oni koji se ne bi mogli pokretati ne bi se žalili dok su pri razumu i dok imaju
moć rasuđivanja. Zaista, kada bi pali u bunilo i izgubili glavu, tada bi jaukali
zbog surovosti zatočenja; ali što se tiče uklanjanja onih koji su bili zdravi,
smatrali smo da je to vrlo razumno i pravedno i da za sopstveno dobro treba
da budu razdvojeni od bolesnih, a da za dobro ostalih ljudi treba da neko
vreme budu uklonjeni, dok se ne vidi da su zdravi i da ne mogu zaraziti
druge; i smatrali smo da je dovoljno dvadeset ili trideset dana.
Ovde, opet, treba pomenuti kako su pogrebi postali tako mnogobrojni da
ljudi nisu mogli naručiti da se zvoni, nariče ili tuži, niti da nose crninu jedni
za drugima, kako su ranije činili; niti je kako moglo biti načinjeno dovoljno
kovčega za sve koji su pomrli; a pošto je bes zaraze dostigao takav vrhunac,
prestalo se, ukratko, i sa zatvaranjem kuća. Čini se dovoljnim što su sva
sredstva takve vrste primenjivana sve dok nije ustanovljeno da su beskorisnai da se kuga širi nezaustavljivim besom; i kao što će se, naredne godine, širiti
vatra gutajući sve pred sobom, sve se dok građani, u očajanju, ne manu svih
napora daje ugase, tako je kuga na kraju dostigla takvu žestinu da su ljudi
sedeli zureći jedni u druge i činili se potpuno prepušteni očajanju; čitave
ulice činile su se opustošenim, ne samo kao da su zatvorene već kao da u
njima više i nema nikakvih stanovnika; vrata su ostala otvorena, prozori se
njihali na vetru, jer nikog nije bilo da ih zatvori. Rečju, ljudi su se u svom
strahu prepustili misleći da su svi načini i sredstva bili uzaludni, i da nije
ostalo nadati se ičemu drugom do opštoj propasti; a na samom vrhuncu
sveopšteg očajanja Bog se smilovao da zaustavi Svoju ruku i ublaži bes
zaraze tako da je to bilo čak iznenađujuće, kao što je bio i početak, čime je
pokazao daje to bila upravo Njegova ruka, koja je koristila kugu kao
sredstvo, о čemu ću više govoriti kada tome dođe vreme.
Ali i dalje moram govoriti о kugi na njenom vrhuncu, koja besni sve do
pustošenja, i ljudima potpuno užasnutim i dovedenim skoro do, kako već
rekoh, očajanja. Teško je poverovati do čega patnja, u ovakvim krajnostima,
može dovesti ljude, i mislim daje ovaj deo dirljiv kao i ostalo. Šta tako može
potresti čoveka koji je zadržao punu moć rasuđivanja i šta na njegovu dušu
može ostaviti dublji utisak već da vidi skoro golog čoveka koji je istrčao iz
svoje kuće, možda iz svoje postelje, pravo na ulicu izlazeći iz Aleje Harou,
čitavog spleta naseljenih uličica, prolaza i dvorišta u Bačer Rou u Vajtčepelu
- hoću da kažem, šta može biti tako potresno nego videti ovakvog ubogog
čoveka nasred ulice, kako trči igrajući i pevajući uz bezbroj lakrdijaških
pokreta, dok petoro ili šestoro žena i dece trče za njim, plačući i moleći ga da
se za ime Božije vrati i zapomažu za pomoć drugih da ga vrate nazad, ali sve
uzalud, jer ко bi se usudio da ga dotakne ili da mu priđe blizu?
Ovo je bilo ono najbolnije i najpotresnije što sam video sa svojih prozora;
jer dok sam posmatrao ubogog izgubljenog čoveka i najgoroj agoniji bola, on
je (kako sam čuo) imao dve guke koje nikako nisu mogle pući ili biti
isceđene; zato je hirurg, želeći da ih natera da puknu, stavio na njih jake
kiseline - i te su kiseline palile čovekovo meso kao usijano gvožđe. Ne znam
šta se dogodilo sa ubogim čovekom, osim što mislim daje nastavio da tako
luta ulicama dok nije pao i umro.
Nije nikakvo čudo što je i sam izgled grada bio zastrašujući. Uobičajena
reka ljudi na ulicama, koji su se bili navikli da se snabdevaju u našem krajugrada, usahnula je. Berza nije bila zatvorena, ali je niko nije posećivao. Vatre
su bile pogašene; za nekoliko dana su skoro zgasle pred snažnom i plahom
kišom. Ali, to nije bilo sve; neki od lekara su tvrdili da od njih ne samo da
nije bilo koristi već da su ugrožavale zdravlje ljudi. Ovo je izazvalo veliku
graju i žalbe gradonačelniku. Opet su im se drugi, iste struke i takođe
uvaženi, suprotstavljali iznoseći svoje razloge zašto vatre jesu, i moraju biti,
korisne da ublaže silinu boleštine. Ne mogu potpuno nabrojati razloge obeju
strana; jedino se sećam da su se stalno preganjali oko toga. Neki su bili za
vatre, ali pod uslovom da gori isključivo drvo i nipošto ugalj, i to posebne
vrste drveta, naročito jelovina, kao i kedar, zbog snažnog isparenja terpentina;
drugi su bili za ugalj, a nikako za drvo, zbog sumpora i bitumena; a treći nisu
bili ni zajedno, ni za drugo. Na sve ovo je gradonačelnik odlučio da više ne
bude nikakvih vatri a naročito zbog toga što je kuga bila tako žestoka da svi
jasno mogu uvideti da ona savlađuje sva sredstva otpora i čini se da pre jača
nego slabi sa svakim pokušajem da se zadrži i ugasi; a ipak, ova zbunjenost
vlasti nije proizilazila od njihove nespremnosti da se izlože naporu ili uzmu
na sebe teret poduhvata i brige, već iz nedostatka korisnih sredstava: jer, da
budemo pravedni prema vlastima, nisu štedeli ni svoj trud ni sami sebe. Ali
ništa nije davalo ploda; zaraza je besnela i ljudi su bili preplašeni i užasnuti
dokraja; i tako su se, kako već rekoh, predali i prepustili svome očajanju.
Ali, neka mi bude dozvoljeno da napomenem da, kada kažem da su se
ljudi prepustili očajanju, ne mislim na religiozno očajanje ili očajanje koje se
tiče spasa njihove duše, već mislim da su bili očajni u pogledu mogućnosti
da izbegnu zarazi ili prežive kugu, koju su videli kako hara tako
nezaustavljivom silinom da je, uistinu, tek poneko od zaraženih u času njenog
vrhunca, u avgustu ili septembru, preživeo; i za razliku od onoga što se
dešavalo u junu i julu, kao i početkom avgusta, mnogi su bili zaraženi i
bolovali više dana i umirali pošto je otrov dugo bio u njihovoj krvi; ali sada,
naprotiv, najveći broj onih koji su oboleli u poslednje dve sedmice avgusta i
prve tri septembra, obično su umirali za najdalje dva ili tri dana, a mnogi i
istog dana; da li su pasji dani, 
22
 kako vole da se izražavaju naši astrolozi, i
uticaj pasje zvezde imali takve štetne posledice, ili su klice zaraze, koje su u
ljudima već bile, sada dospele do pune zrelosti, ja ne znam; ali bio je period
kada je javljano da umire po 3000 ljudi za jednu noć; i da bismo u topoverovali, tvrdilo se da svi umiru u vremenu od dva časa, to jeste, između
jedan i tri ujutro.
О tome kako su ljudi više nego ranije iznenada umirali bezbroj je
primera, i mogu ih nabrojati nekoliko iz moga susedstva. Jedna porodica
nedaleko od mene, njih deset, svi su jednog ponedeljka dobro izgledali. Te
večeri se razbolela služavka i jedan šegrt i umrli su sledećeg jutra - dok su
drugi šegrt i dvoje dece oboleli, te je jedno umrlo isto veče a drugo dvoje u
sredu. Rečju, do subote u podne su i gazda, gazdarica, četvoro dece i četvoro
posluge, svi pomrli i kuća je ostala prazna, izuzev jedne stare gospođe koja
je tu bila da se brine о dobrima brata iz te porodice, koji je živeo u blizini i
koji nije bio bolestan.
Mnoge kuće su tako ostale puste, jer su svi mrtvi odneseni; a naročito u
jednoj uličici, malo dalje na istoj strani, bilo je više kuća u kojima niko nije
ostao živ; a neki koji su umrli poslednji u tim kućama ostali su malo duže
nego što je trebalo, pre nego što su bili pokupljeni; razlog za to nije bio, kako
su neki netačno pisali, što nije bilo dovoljno živih da sahrane mrtve, već je u
tim uličicama bila tolika smrtnost da niko nije ostao da obavesti pogrebnike
ili crkvenjake da ima ikakvih mrtvih koji treba da budu sahranjeni. Pričalo se,
ne znam koliko istinito, da su neka od ovih tela bila tako pokvarena i tako
istrulela da su odnesena sa mnogo teškoća; a kako kola nisu mogla prići bliže
nego doAleje Gejt u Haj Stritu, tim ih je teže bilo odneti; ali nisam siguran
koliko je takvih tela bilo ostavljeno. Siguran sam da obično nije bilo tako.
Već sam pomenuo kako su ljudi bili dovedeni u beznađe što se tiče
njihovog života i kako su digli ruke od sebe, i tako je ova stvar imala na nas,
u naredne tri ili četiri sedmice, krajnje neuobičajene posledice; to jeste,
učinila je ljude odvažnim i odlučnim; nisu se više ustručavali jedni od drugih,
ili se zaključavali iza vrata, već su išli bilo kuda i svuda i družili se. Jedan bi
rekao drugome: „Ne pitam te kako si, nit’ ću ja о tome da pričam; sigurno svi
odosmo; nije važno ко je zdrav а ко bolestan”; i tako su očajnički jurili na
svako mesto i u svako društvo.
Kao što je to navodilo ljude da se druže, tako ih je iznenađujuće nagnalo
da se tiskaju u crkvama. Nisu se više pitali koliko blizu ili daleko od nekog
sede, sa kakvim se neprijatnim mirisima sreću, niti u kakvom se čini da je
stanju okolni svet; već, je svaki, gledajući na sebe već kao na mrtvaca,
dolazio u crkvu bez ikakve predostrožnosti i svi su se okupljali zajedno kaoda su njihovi životi bez ikakve vrednosti u poređenju sa poslom zbog kojeg
su tu. Uistinu, žar sa kojim su dolazili i ozbiljnost i prijemčivost koju su
pokazivali, pažnja sa kojom su slušali, pokazivale su kakvu bi vrednost ljudi
osećali u poštovanju Boga kada bi mislili kako bi svaki dan u koji posećuju
crkvu mogao biti njihov poslednji.
Takođe se javila još jedna čudna posledica, jer su nestale sve vrste
predrasuda ili ustručavanja о osobi koja bi se našla za propovedaonicom,
kada bi ljudi došli. Van sumnje su mnogi sveštenici parohijskih crkava, poput
tolikih drugih, propali u opštoj i strašnoj nevolji; a drugi nisu imali dovoljno
hrabrosti da ostanu, već su otišli u unutrašnjost pošto su našli mogućnosti za
bekstvo. I kako su mnoge parohijske crkve ostale puste i napuštene, ljudi se
nisu ustručavali da potraže one disidente kojima je nekoliko godina ranije
zaslugom Odredbe Parlamenta, 
23
 prozvanom Odredba о uniformnosti,
ukinuta mogućnost da govore sa propovedaonice; niti su i sami sveštenici u
tim slučajevima pravili ikakve teškoće; tako su mnogi, koje su zvali ćutljivim
sveštenicima, ovom prilikom otvorili usta i javno propovedali narodu.
Ovde moramo napomenuti, i nadam se da se ta primedba neće smatrati
neumesnom, kako bi drukčije shvatanje smrti brzo ljude dobrih nazora
približilo jedne drugima, i to što lagodno živimo i ovakve stvari olako
shvatamo glavni je razlog što se podstrekuju svi naši raskoli i međusobna zla
krv i što toliko traju i tako nas daleko odvode predrasude, nedostatak
milosrđa i hrišćanskog jedinstva. Još jedna godina kuge ujedinačila bi sve
razlike; bliskost sa smrću, ili sa bolešću koja preti smrću, razblažila bi žuč u
našoj krvi, uklonila uzajamne netrpeljivosti i učinila da stvari vidimo očima
drukčijim nego ranije. Kao što su ljudi koji su bili navikli da se okupljaju u
crkvi u ovo vreme prihvatili da im propovedaju disidenti, tako su i disidenti,
koji su sa neubičajenom predrasudom prekinuli vezu sa Engleskom crkvom,
bili sada spremni da dolaze u parohijske crkve i prilagođavaju se obredu koji
ranije nisu prihvatali; ali kako je strah od zaraze prestao, ove stvari su se
vratile u svoj raniji, manje poželjan, tok i smer u kojem su već bile.
Ovo pominjem samo iz istorijskih razloga. Nije mi namera da se upuštam
u raspravu ne bih li podstakao jednu stranu ili obe na milosrdnije ponašanje
prema drugoj. Ne vidim verovatnoću da bi takav govor mogao biti bilo
prikladan, bilo uspešan; čini se da se rascepi pre šire, sa izgledima da se širesve više, nego da se smanjuju, i ко sam ja da uobražavam kako bih mogao
uticati bilo na jednu, bilo na drugu stranu? Ali nešto moram ponoviti opet, da
je sasvim očigledno kako će smrt ujediniti sve nas; na drugoj strani groba
opet ćemo biti braća. Na nebu, gde verujem da možemo dospeti, pripadali ma
kojoj stranci ili uverenju, nećemo naći ni predrasuda ni ograda; tamo ćemo
biti svi istog načela i mišljenja. Zašto ne možemo prihvatiti da ruku podruku
idemo ka mestu gde ćemo sjediniti naša srca i ruke, bez imalo oklevanja, u
savršenom skladu i osećanju - mislim da ne mogu reći ništa о tome zašto
tako ne možemo učiniti ovde, niti ću išta drugo reći о tome do da ostaje samo
da se nad takvim stanjem gorko tuži.
Dugo bih se mogao zadržati na nesrećama ovog strašnog vremena i
opisivati sve ono što se svakodnevno dešavalo sa nama, grozne krajnosti u
koje su izbezumljeni, bolesni ljudi bili dovedeni; kako su ulice bile sve
ispunjenije zastrašujućim prizorima i kako su u porodicama počeli čak da se
plaše jedni drugih i samih sebe. Ali pošto sam vam već ispričao, kako sam to
ranije učinio, o čoveku koji je bio vezan za svoju postelju i, ne videvši
nikakav drugi način da se oslobodi, stavio sveću koja mu je, na nesreću, bila
nadohvat ruke, u svoju postelju i tako sam zapalio sebe u postelji; i о čoveku
koji je, mučen nepodnošljvim mukama, nag igrao i pevao po ulicama ne
razlikujući jedno bunilo od drugog; kažem, pošto sam vam sve ovo ispričao,
imali ičega što bi se još moglo reći? Šta bi se još moglo kazati da čitaocu još
življe prikaže svu bedu tih vremena ili da mu pruži potpuniju sliku svih lica
ove patnje?
Moram priznati da su ova vremena bila tako grozna da sam se, pokatkad,
nalazio na kraju svih svojh snaga i nisam imao onu hrabrost koju sam
posedovao u početku. Dok su ljudi dovedeni do krajnosti pohrlili napolje, ja
sam ostajao u kući i, izuzev onog putovanja do Blekvola i Griniča, о kojem
sam pričao, uglavnom sam se držao svoga doma, kako sam već činio čitave
dve sedmice. Već sam kazao da sam više puta zažalio svoju odluku da
ostanem u gradu i ne odem sa svojim bratom i njegovom porodicom, ali je
sada bilo odveć kasno; a pošto sam se zatvorio о ostao u kući duže vremena
pre nego što me je moje nestrpljenje izvelo napolje, pozvali su me, kako sam
već ispričao, na jednu ružnu i opasnu dužnost koja me je opet izvukla iz
kuće; ali kako se to završilo dok je još trajao najžešći napad boleštine,
zatvorio sam se ponovo i tako proveo još deset ili dvanaest dana, i za tovreme bio svedokom brojnih nesrećnih prizora vidljivih sa moga prozora i u
našoj ulici - naročito onoga iz Aleje Harou, onog jadnog, s uma sišlog stvora
koji je igrao i pevao u svojoj agoniji; i mnogo drugog sam video. Teško da bi
prošao dan ili noć a da se ova ili ona nesreća ne bi dogodila na kraju te Aleje
Harou, krcate sirotinjom, većinom mesarima ili ljudima čiji je posao sa
mesarstvom imao veze.
Ponekad bi iz uličice nahrupile grupe i gomile, ponajviše žena, čineći
strašnu buku, mešavinu vriskova i jauka, uzajamnih dozivanja i nismo imali
ni najmanju predstavu šta nam je sa tim činiti. U gluvo doba noći skoro bi
stalno stajala mrtvačka kola na kraju uličice jer, kada bi ušla unutra, ne bi se
mogla okrenuti, a ne bi mogla daleko ni dospeti. Tu su, kako rekoh, stajala da
bi prihvatila mrtva tela i kako crkveno dvorište nije bilo daleko, ako bi otišla
puna, vratila bi se ubrzo. Nemoguće je opisati strašne krike i buku koju su
izazivali jadni ljudi noseći mrtva tela svoje dece i prijatelja ka kolima, i to u
broju da bi neko pomislio kako nikoga više nije ostalo, ili da je tu živelo
ljudi dovoljno za jedan omanji grad. Nekoliko puta su se čuli krici „ubistvo”,
ponekad „vatra”; ali, bilo je lako proniknuti kako je sve to bila zabuna i
jadikovke izbezumljenih, izgubljenih ljudi.
Verujem daje tako bilo svuda, jer kuga je besnela nekih šest ili sedam
sedmica onako kako ne mogu opisati i dostigla je, na vrhuncu, takvu silinu da
se počeo rušiti i onaj dobri poredak о kojem sam tako mnogo govorio u
pohvalu vlasti; naime, da se mrtva tela nisu viđala po ulicama niti daje danju
bilo pogreba; jer je nužda sa kojom se moralo nositi sve počela menjati.
Ne mogu sada izostaviti nešto što uistinu smatram neobičnim, i napokon
mi se čini kao jasan trag dodira Božije ruke; naime da su svi predskazivači,
astrolozi, proricatelji sudbine i svi oni što su se nazivali čarobnjacima,
opsenarima i slično; svi što su proračunavali časove rođenja i tumači snova i
svi slični, otišli i nestali; niste mogli pronaći nijednog takvog. Vrlo sam sklon
da mislim kako je veliki broj njih propao u plamenu ove nesreće, pošto su se
usudili da ostanu imajući u izgledu veliko bogatstvo kojeg će se dočepati; i
zaista je neko vreme njihova dobit bila ogromna, zahvaljujući ludilu i ludosti
sveta. Ali, sada su se ućutali; mnogi od njih otišli su svojim dalekim
domovima, nimalo sposobni da proreknu sopstvenu sudbinu, niti daje
proračunaju. Neki su trezveno tvrdili kako su svi takvi pomrli. Ne usuđujem
se da to potvrdim; ali u svoje ime mogu reći sledeće: da nisam čuo kako seijedan od njih ponovo pojavio kada se ova nesreća završila.
Ali da se vratim na ono što sam ja zapazio u najgore vreme pošasti.
Dospeli smo, kako rekoh, do meseca septmebra, najgroznjeg koji je London
ikada video; po svim izveštajima koje sam video о prethodnim zarazama,
koje su se dogodile u Londonu, nikada nije bilo ništa slično, jer je brojka u
sedmičnim izveštajima dostigla skoro 40 000 od 22. avgusta do 26.
septembra, za samo pet sedmica. Pojedinačno to izgleda ovako, tj:
Od 22. do 26. avgusta
7496
od 29. avgusta do 5. septembra
8252
od 5. do 12. septembra
7690
od 12. do 19. septembra
8297
od 19. do 26. septembra
6460
38.195
Sam po sebi, ovo je bio strašan broj, ali kada bih nabrojao razloge zbog
kojih verujem da je ovaj izveštaj nepotpun i koliko je nepotpun, vi biste sa
mnom, bez ikakvog ustručavanja, poverovali kako je svih tih sedmica
umiralo po deset hiljada svake sedmice, jedne za drugom, i srazmerno toliko
u sedmicama prethodnim i potonjim. Metež među ljudima, naročito u gradu
unutar zidova, bio je neopisiv. Napokon je užas postao toliki daje ljude
zadužene da odnose mrtve počela da izdaje hrabrost; štaviše, umrlo je više
njih, mada se otkrilo da su bili bolesni od ranije, a neki su pali kraj same
jame u koju su nosili tela spremajući se da ih bace; a zbrka je bila još veća u
gradu, jer su se tamo uljuljkivali nadama u bekstvo i mislili da su izmakli
gorčini smrti. Pričalo se kako su jedna kola koja su išla uz Šordič ostala bez
vozara pošto ih je vozio samo jedan čovek, a ovaj je umro na ulici; a konji su
izvrnuli kola i ostala su tela, razbacana tu i tamo, svuda, na najstrasniji način.
Izgleda da su jedna druga kola pronađena u velikoj jami u Finsberi Fildsu, jer
je vozar umro, ili otišao ostavivši kola a konji su dojurili odveć blizu jame i
kola su pala unutra sa konjima. Nagađalo se daje i vozar upao unutra, a kola
da su pala preko njega, postoje bio primećen njegov bič među telima; ali to,
kako mi se čini, nije sasvim sigurno.
U našoj parohiji Oldgejt, kako sam čuo, nekoliko puta su pronađena ucrkvenom dvorištu mrtvačka kola puna mrtvih, ali nije bilo niti ozivača, niti
vozara, niti bilo koga drugog kraj njih; niti se u ovakvim i brojnim sličnim
slučajevima moglo znati čija su tela bila u kolima, jer su ponekad spuštana
konopcem sa balkona i prozora, a ponekad bi ih nosači unosili do kola,
ponekad neko drugi; niti se iko, a to su ovi ljudi sami pričali, trudio da misli
о nekakvom broju donesenih.
Razboritost vlasti sada je bila stavljena na najteži ispit - i, mora se reći,
ne može joj se i u ovoj situaciji odati dovoljno priznanja; ma u kakvim
troškovima ili teškoćama bili, dve stvari nikada nisu bile zapostavljene ni u
gradu ni u predgrađima:
(1) Uvek je moralo biti dovoljno namirnica a da im cena nije mnogo
skakala, zapravo zanemarljivo;
(2) Nikakvih mrtvih tela nije ostajalo da budu nesahranjena; i ako bi neko
prošao čitav grad s jednog na drugi kraj, danju ne bi mogao primetiti nijedan
pogreb niti bilo šta što bi na pogreb ukazivalo, osim nakratko, kako sam već
rekao, u prve tri sedmice septembra.
U ovo će se možda teško poverovati ako se vide i neki drugi izveštaji
koji su od tada objavljeni, gde se tvrdi kako su mrtvi ležali nesahranjeni, što
sam siguran daje potpuno neistinito; ako je takvih stvari i bilo, moglo ih je
biti u onim kućama gde su živi napustili mrtve (pronašavši načina, kako sam
već pripovedao, da pobegnu), a niko nije izvestio službenike. U celini, to ne
znači ništa; jer u ovo sam siguran, pošto sam ja bio jedno kratko vreme na
dužnosti u onom delu parohije u kojem sam živeo i koja je bila opustošena,
srazmerno broju stanovnika, kao i ma koja druga; tvrdim da sam siguran kako
nijedno mrtvo telo nije ostalo nesahranjeno; što znači, nijedno za koje je
zaduženi službenik znao; nigde se to nije desilo jer nije bilo ljudi da ih
odnose, niti grobara da ih stave u zemlju i pokriju; i ovo je, za raspravu,
dovoljno; jer ono stoje ležalo u kućama i rupama, kao stoje bilo u Aleji
Mozes i Aron, zanemarljivo je; a sasvim je sigurno da su i oni sahranjeni čim
su otkriveni. Što se tiče prvog pitanja (naime, о namirnicima, snabdevenosti
ili skupoći), mada sam to već pomenuo, reći ću još nešto, što moram izneti
sada:
(1) Posebno nije mnogo porasla cena hleba; jer početkom godine, to jeste
prvih sedmica marta, za peni se dobijalo deset i po unci žita; a na vrhuncu
bolesti dobijalo se devet i po, i nikada skuplje, niti jednog časa. A početkomnovembra opet se dobijalo deset i po; verujem da se ništa slično nije
dogodilo nikada ni u jednom gradu za vreme takve strašne pošasti.
(2) Niti je bilo (čemu se mnogo čudim) ikakvog nedostatka u pekarima i
pekarama otvorenim da svet snabdeju hlebom; ali se uistinu desilo nekim
porodicama da se njihova posluga, idući po svom običaju sa testom da bi se
ispeklo u pekarama, vraćala kući sa bolešću (to jeste sa kugom).
Za sve vreme ove strašne pošasti, kako sam već rekao, postojale su
svega dve bolnice za kužne, u poljima kraj Old Strita i druga u Vestminsteru;
i nije vršena nikakva prisila na ljude da ih tu dovode. Zapravo nije bilo ni
potrebe za nekom prisilom u ovom slučaju, jer je bilo mnogo izbezumljene
sirotinje koja je, nemajući drugu pomoć niti izvor snabdevanja osim milosrđa,
bila vrlo srećna da tu bude donesena i da se о njoj vodi računa; i to mislim da
je bila jedina stvar koja je nedostajala u čitavom javnom uređenju grada, - jer
mnogi su odavde otpušteni zdravi i čitavi; i vrlo dobri lekar bili su na tom
mestu, tako da su se mnogi dobro oporavili, о čemu ću opet govoriti. Svet
koji je najviše tu bio slat, kako sam već kazao, bila je posluga koja je dobila
boleštinu idući po namirnice za porodice u kojima su služili i koji bi, u tom
slučaju, ako bi došli kući bolesni, bili odneseni da bi se sačuvao ostatak
kuće; i bili su tako dobro negovani da ih je, za sve vreme bolesti, u
londonskoj bolnici pokopano svega 156, a 159 u onoj u Vestminsteru.
Kada kažem daje trebalo biti više bolnica za kužne, daleko sam od toga
da mislim daje sve ljude trebalo siliti da idu na takva mesta. Da se odustalo
od zatvaranja kuća, a bolesni bili terani iz njih u bolnice za kužne, kako su
neki predlagali, sigurno bi bilo mnogo gore nego što je bilo. Samo prenošenje
bolesti pospešilo bi širenje zaraze, naročito zato što takvo uklanjanje ne bi
kuću u kojoj su bile bolesne osobe očistilo od boleštine; a ostatak porodice,
ostavljen na slobodi, sigurno bi je širio među drugima.
Postupci kojima su porodice pribegavale, a koji su bili opšte korišćeni da
se prikrije boleština i da se sakrije bolesna osoba, bili bi takvi da bi boleština
katkad zahvatila čitave porodice pre nego što bi ijedan posetilac ili istražitelj
to mogao saznati. Na drugoj strani, ogroman broj onih koji bi vremenom
oboleli iscrpeo bi sve mogućnosti smeštaja u bolnicu, kao i mogućnosti
službenika da ih otkriju i prebace tamo.
Tada je ovo bilo dobro shvaćeno i čuo sam da se često о tome
razgovaralo. Vlastima je bilo dovoljno što su terali ljude da prihvatezatvaranje njihovih kuća i, kako sam već pominjao, ljudi su na mnoge načine
izvrdavali čuvaru i izlazili. Alije ta teškoća učinila očevidnim da su vlasti
otkrile neizvodljivim da na drugi način delaju, jer nikada ne bi mogli prisiliti
bolesne ljude da napuste svoje postelje i svoje domove. Da bi se to izvelo,
ne bi bili dovoljni gradonačelnikovi službenici, već čitava vojska 
24
službenika; a svet bi, na drugoj strani, postao besan i očajan i bio bi spreman
da ubije svakog ко bi se pokazao voljnim da se petlja sa njima, ili sa
njihovom decom i rođacima, ma šta ih potom zadesilo; tako bi sve to učinilo
da ljudi, koji su stigli u stanje najgroznije zamislive pometnje, sada potpuno
polude; tako su vlasti našle potrebnim da prema ljudima, u više navrata,
postupaju sa blagošću i razumevanjem, a ne sa nasiljem i prinudom, što bi
izvlačenje bolesnih iz njihovih kuća ili prinudno preseljenje sigurno bilo.
To me opet vodi sećanjima na vreme kada je kuga počela; hoću reći, kada
je postalo sigurno da će se raširiti na čitav grad, kada se, kako sam već
kazao, prvo uzbunio viši sloj ljudi i počeo da hita van grada. Istina je, kao što
sam tada pripovedao, da je gužva bila velika i da je bilo tako mnogo kočija,
konja, teretnih vozova i kola koja su se vozila i odvodila ljude, da se činilo
da beži čitav grad; i daje tada izašla ikakva naredba koja bi u tom času
delovala zastrašujuće, naročito takva kojom bi se ljudima upravljalo drukčije
nego što su oni nameravali da upravljaju sami sobom, izazvao bi se najveći
metež i u gradu i u predgrađima.
Ali su se vlasti mudro trudile da ohrabre ljude, usput donosile vrlo dobre
zakone kojima se upravljalo građanima, održavale propisan red na ulicama i
učinile, koliko je moguće, da svakom soju stanovnika bude što podnošljivije.
Na prvom mestu, gradonačelnik i njegovi šerifi, Veće odbornika i izvestan
broj članova Opšteg saveta ili njihovih zastupnika odlučili su i objavili da
sami neće napustiti grad, već da će uvek biti tu prisutni da bi obezbedili
propisan poredak na svakom mestu i vršili pravdu u svakoj prilici; kao i u
raspodeli javnog milosrđa sirotinji; rečju, da će vršiti svoju dužnost i
opravdati poverenje koje građani u njih polažu do krajnjih svojih moći.
Da bi sledili ove odluke, gradonačelnik, šerifi itd, većali su svaki dan,
duže ili kraće, da bi doneli one odredbe koje su smatrali neophodnim za
održanje građanskog mira; i mada su upravljali ljudima sa svom mogućom
blagošću i obzirom, opet su sve vrste nitkova kao što su lopovi, obijači,pljačkaši mrtvih ili bolesnih bivali po zasluzi kažnjeni i više objava bilo je
stalno obnarodovano od strane gradonačelnika i Veća odbornika protiv
takvih.
Takođe su svi konstejbli i crkvene starešine bili određeni da ostanu u
gradu pod pretnjom strogih kazni, ili da ovlaste kakvog sposobnog i
odgovarajućeg domaćina kao što je bilo moguće da urade odbornici ili
članovi Opšteg saveta i za kojeg oni jamče; a takođe, za slučaj smrti,
konstejbli su bili dužni da preporuče druge na svoje mesto.
Sve ovo je mnogo obodrilo duh ljudi, naročito u prvom času njhovog
straha, kada su svi toliko govorili о bekstvu da se grad našao u opasnosti da,
sa izuzetkom sirotinje, bude potpuno napušten, a da unutrašnjost bude
opljačkana i opustošena od takvog mnoštva. A vlasti su svoju ulogu odigrale
onako smelo kako su i obećale; jer su gradonačelnik i šerifi bili stalno na
ulicama i mestima na kojima je pretila najveća opasnost i, mada im baš nije
bilo stalo da se oko njih tiska suviše velika gomila sveta, opet u važnim
slučajevima se nisu ni izmicali ljudima koji su im se pridruživali i sa
strpljenjem slušali sve njihove žalbe i pritužbe. Za gradonačelnika je u
njegovoj dvorani bila sagrađena niska galerija, na kojoj je stajao malo udaljen
od mase, kada je trebalo da sasluša žalbe, da bi mu se ipak omogućilo toliko
zaštite koliko je bilo moguće.
Slično su i službenici, prozvani gradonačelnikovim oficirima, uvek bili
spremni kao na gotovs; i ako bi se iko od njih razboleo ili zarazio, drugi bi
smesta bili uposleni da popune i preuzmu njegovo mesto, sve dok se ne bi
znalo da li će taj preživeti ili umreti.
Slično su činili i šerifi i odbornici na svojim mestima i okruzima gde su
postavljeni po dužnosti, a šerifovi službenici su bili određeni da primaju
naređenja od odgovarajućeg odbornika, tako da bi se u svim slučajevima
vršila pravda bez ometanja. Na sledećem mestu, posebnu brigu su vodili da
vide da li se naredbe о slobodi trgovine poštuju i sa svoje strane bi, svakog
pijačnog dana, gradonačelnik i oba šerifa uzjahali konje da vide kako se
naredbe sprovode i da li se seljacima pruža svaka sloboda i ohrabrenje da bi
došli na pijacu i otišli sa nje, da nema nekih smetnji niti zastrašujućih prizora
na ulicama koji bi ih preplašili ili zbog kojih bi izgubili volju da dolaze.
Takođe su pekari bili podvrgnuti posebnoj naredbi i vođa njihovog esnafa je,
sa svojim pomoćnicima, bio određen da vodi računa о sprovođenjugradonačelnikovih naređenja i da određena količina hleba po propisanoj ceni
(što je svake sedmice određivao gradonačelnik) bude obezbeđena: i svi
pekari su bili obavezni da svoje peći drže stalno upaljene, pod pretnjom da
će izgubiti privilegije slobodnog građanina grada Londona.
Zahvaljujući ovome, hleba je, kao i uvek, bilo u izobilju, a bio je jeftin
kao i obično, kako sam već kazao; i nikada nije nedostajalo namirnica na
pijaci i to tako da sam se i sam čudio i prebacivao sebi što sam bio tako
strašljiv i bojažljiv kada sam izlazio napolje, kada su ljudi sa sela dolazili
tako slobodno i smelo na pijacu, kao da nikakve zaraze u gradu nije bilo, niti
opasnosti od nje.
Uistinu je bio vredan divljenja napor pominjanih magistrata da se ulice
stalno održavaju čistim i bez ikakvih zastrašujućih prizora, mrtvih tela, ili bilo
čega sličnog što bi bilo nedostojno i neprijatno - osim ako neko ne bi
iznenada pao ili umro na ulici, kako sam već pričao; a i njega bi uglavnom
pokrili nekakvom odećom ili pokrivačem ili pomerili do najbližeg crkvenog
dvorišta do noći. Svi neophodni poslovi koji su izazivali užas, istovremeno i
nesrećni i opasni, bili su činjeni noću; ako bi trebalo odneti mrtvo telo, ili
spaliti zaraženu odeću, to se činilo noću; i sva tela koja su bila bacana u
velike jame u više crkvenih dvorišta, ili za to određenih mesta, kako je već
rečeno, bila su nošena noću i do dana bi sve bilo pokriveno i zatrpano. Tako
se po danu nije mogao videti ni čuti najmanji znak nesreće, osim što bi,
povremeno, kroz prozore i brojne zatvorene kuće i radnje, dopirala naricanja.
Ulice nisu bile tako tihe i prazne u samom gradu koliko u delovima izvan
zidova, izuzev u jednom času kada se, kako sam već pominjao, kuga proširila
ka istoku i preko celog grada. Bila je, uistinu, Božija milost daje kuga počela
prvo u jednom delu varoši (kao što je više puta primećeno) te je postepeno
napredovala ka drugim delovima i nije se ovamo zaputila, odnosno ka istoku,
dok nije potrošila svoj bes u zapadnom delu grada; i tako, kada bi krenula
jednim putem, napustila bi drugi. Na primer, počela je parohiji Sv. Egidija i u
vestmnisterskom delu grada i tu je dostigla svoj vrhunac sredinom jula, to
jeste u Sv. Egidiju-u-polju, Sv. Andriji, Holbornu, Sv. Klimentu, Sv. Martinu-
u-polju i u Vestmnisteru. Kasno, pri kraju jula, oslabila je u tim parohijama; a
krenuvši ka istoku, postepeno je snažila u Kriplgejtu, parohji Svetog groba,
Sv. Jakovu, Klarkenvelu i Sv. Brajdu i Oldgejtu. Dok se sve zbivalo u tim
parohijama, grad i parohije sa one strane reke na kojoj leži Sautvark, kao ičitav Stepni, Vajtčepel, Vaping i Retklif, jedva da su bili dotaknuti; tako da su
ljudi nastavili mirno svoj posao, bavili se svojim zanatima, držali otvorene
radnje i slobodno se družili jedni sa drugima u čitavom gradu, kao i istočnim
i severoistočnim predgrađima i u Sautvarku, skoro kao da među nama i nije
bilo nikakve kuge.
Čak i kada su severna i severozapadna predgrađa bila potpuno zaražena,
to jeste Kriplgejt, Klarkenvel, Bišopsgejt i Šordič, opet je u ostalima bilo
podnošljivo. Na primer, od 25. jula do 1. avgusta ovakvi su bili izveštaji za
sve bolesti:
Sv. Egidije, Kriplgejt
554
Sv. Sv. Groba
250
Klarkenvel
103
Bišopsgejt
116
Šordić
110
Parohija Stepni
127
Oldgejt
92
Vajtčepel
104
Svih 97 parohija unutar zidova
228
Sve parohije u Sautvarku
205
 
———
Ukupno
1889
Ukratko, u dve parohije Kriplgejt i Sv. Groba umrlo ih je četrdeset
osmoro više nego u čitavom gradu, svim istočnim predgrađima i u svim
parohijama Sautvarka uzetim zajedno. Zato je grad u čitavoj Engleskoj
nastavio da važi kao zdrav - naročito u obližnjim grofovijama i pijacama
odakle je poticalo naše glavno snabdevanje namirnicama - čak i duže nego
što je zdravlje potrajalo; jer, kada bi ljudi dospeli na ulice iz sela preko
Šordiča i Bišopsgejta, ili Old Stritom i Smitfildom, videli bi prilazne ulice
prazne i zatvorene kuće i radnje, i samo ponekog ко bi žurno koračao
sredinom ulica. Ali kada bi ušli u grad, stvari su izgledale bolje, pijace i
radnje otvorene, a ljudi su ulicama hodali kao i obično, mada manje nego štoih je ranije bilo; i to se nastavilo sve do poznog avgusta ili ranog septembra.
Ali tada se stanje potpuno izmenilo; boleština je oslabila u zapadnim i
severozapadnim parohijama, i težište pošasti je prešlo u grad i istočna
predgrađa, ka Sautvarku i to u zastrašujućoj meri.
Tada je zaista grad počeo da poprima nesrećan izgled, radnje su se
zatvarale a ulice opustele. U Haj Stritu, zaista, nužda je terala ljude da hitaju
naokolo iz mnogih razloga; i bilo je tu usred dana puno sveta, ali jedva se iko
mogao videti ujutro i uveče, nipošto, niti u Kornhilu ili Čipsjadu.
Ove moje tvrdnje će potvrditi sedmični izveštaji о smrtnosti za te
sedmice, koji se odnose na parohije koje sam pomenuo i moje pretpostavke
će tako postati jasne.
Ovo je uistinu bila čudna i tužna promena; i da je tako potrajalo još dva
meseca duže nego što jeste, vrlo malo sveta bi preživelo. Ali tada, takva je
bila Božija milost, u zapadnom i severnom delu, koji su u početku bili toliko
strašno zahvaćeni, stanje se poboljšalo; i ljudi koji su odatle nestali opet su
počeli da razmišljaju о povratku; a sledeće sedmice ili dve, stvari su se još
više izmenile; što znači, na ohrabrenje ovog dela grada. Na primer:
Ovako izgleda sedmični izveštaj о sahranama u zapadnom i severnom
delu grada:
Od 12. do 19. septembra
Sv. Egidije, Kriplgejt
456
Sv.Egidije-u-polju
140
Klarkenvel
77
Sv. Groba
214
Sv. Leonard, Sordič
183
Parohija Stepni
716
Oldgejt
623
Vajtčepel
532
Svih devedeset sedam parohija unutar zidova
1493
Osam parohija u Sautvarku
1636
 
———Ukupno
6060
Od 19. do 26 septembra
Sv. Egidije, Kriplgejt
227
Sv. Egidije-u-polju
119
Klarkenvel
76
Sv. Groba
193
Sv. Leonard, Šordič
146
Parohija Stepni
616
Oldgejt
496
Vajtčepel
346
Svih devedeset sedam parohija unutar zidova
1268
Osam parohija u Sautvarku
1390
 
———
Ukupno
4927
Od 26. septembra do 3. oktobra
Sv. Egidije, Kriplgejt
196
Sv. Egidije-u-polju
95
Klarkenvel
48
Sv. Groba
137
Sv. Leonard, Šordič
128
Parohija Stepni
674
Oldgejt
372
Vajtčepel
328
Svih devedeset sedam parohija unutar zidova
1149
Osam parohija u Sautvarku
1201
 
———
Ukupno
4328I tako je nesreća grada i pomenutih istočnih i južnih delova bila uistinu
potpuna; jer, kako vidite, težište zaraze ležalo je na ovim delovima, hoću reći,
grad, osam parohija preko reke sa parohijama Oldgejt, Vajtčepel i Stepni; i
upravo je tada sedmični zbir dostigao onu čudovišnu brojku koju sam već
pominjao, osam ili devet, ili kako ja verujem, deset ili dvanaest hiljada
umrlih sedmično; jer moje je čvrsto uverenje da se nikada u izveštajima nije
ustanovio tačan broj, a razloge za to sam već izložio.
Štaviše, jedan od najuglednijih lekara, koji je nedavno na latinskom
objavio jedan izveštaj о tim vremenima, po svojim opažanjima tvrdi da je
sedmično umiralo dvanaest hiljada ljudi i da je ih je samo jedne noći umrlo
četiri hiljade; mada seja ne sećam ikakve noći tako upadljivo kobne za takav
broj. Opet, sve to potvrđuje ono što sam rekao о nesigurnosti zbirova
smrtnosti, kao i sve ono drugo о čemu ću još kasnije govoriti.
I ovde neka mi bude dozvoljeno da ponovo spomenem, mada se može
činiti kao ponavljanje, bedne okolnosti u kojima je živeo sam grad i oni
delovi grada u kojima sam ja stanovao u to vreme. Uprkos velikom broju
ljudi koji su otišli u unutrašnjost, grad i neki drugi delovi bili su i te kako
puni sveta; i možda još puniji pošto su ljudi u samom gradu dugo verovali da
kuga tu uošte neće dospeti, niti u Sautvark, niti u Vaping ili Retklif; štaviše,
ljudi su bili u to toliko uvereni da su se mnogi preselili iz predgrađa sa
zapadnih i severnih strana u ona na istočnoj i južnoj strani tražeći sigurnost; i,
u šta čvrsto verujem, prenosili kugu mnogo brže nego što bi ona inače došla.
Ovde treba još ponešto da napomenem zbog budućnosti, a tiče se načina
na koji bi ljudi jedni druge zarazili; naime, nisu samo bolesni bili ti od kojh
su se drugi razboljevali, već i zdravi. Da budem jasniji: kada kažem bolesni,
mislim na one za koje se znalo da su bolesni, koji su stavljeni u postelje,
lečeni, ili su im izbile guke i tumori, i slično; od njih se svako mogao čuvati;
jer, ili su bili u svojim posteljama ili u takvom stanju da se to nije moglo
prikriti.
Pod zdravima mislim na one koje je bolest već zahvatila i bila u njihovoj
krvi, koji su zapravo oboleli, jedino što se to još nije primećivalo u njihovom
izgledu; štaviše, ni sami toga nisu bili svesni, kao što se mnogima više dana
dešavalo. Oni su udisali smrt svima i svakome ко bi im se približio; štaviše,
sama njihova odeća nosila je zarazu, njihove ruke bi okužile sve čega bi se
dotakle, naročito ako bi bile tople i znojave, a oni su uglavnom tada biliskloni znojenju.
Sada je bilo nemoguće prepoznati ovakve ljude, niti su i oni oni sami
katkad znali da su zaraženi. To su bili oni koji su tako često padali i
onesvešćivali se na ulicama; jer često su išli ulicama do zadnjeg časa, dok se
odjednom ne bi počeli znojiti, nesvestiti, seli kraj nekih vrata i umrli. Istina je
da bi se, kada bi videli šta im se dešava, borili poslednjim snagama da odu
kući do sopstvenih vrata i ponekad bi smogli toliko snage da stignu svojim
kućama i odmah umru; ponekad bi išli dok im ne bi izbio osip i još ništa о
tome ne bi znali i umrli bi sat ili dva pošto bi stigli kući, ali bi kao zdravi
proveli čitavo vreme napolju. To su bili opasni ljudi; to su bili oni ljudi od
kojih su zdravi ljudi trebali da se plaše; ali opet, na drugoj strani, bilo je
nemoguće prepoznati ih.
I tu leži razlog zašto je pri pošasti nemoguće sprečiti širenje kuge
najvećim ljudskim trudom; naime, da nemoguće je razdvojiti zdrave od
zaraženih niti da i sami zaraženi to znaju. Poznavao sam čoveka koji se
slobodno kretao Londonom za čitavo vreme kuge 1665. noseći sa sobom
protivotrov ili neko sredstvo za jačanje, koje bi uzeo čim bi mislio da je u
opasnosti, a imao je takav metod da zna ili da bude upozoren na prisustvo
opasnosti da zaista nisam sreo nikog sličnog ni pre ni posle. Imao je ranu na
nozi i kada god bi došao među ljude koji nisu bili zdravi i zaraza počela da
mu se primiče, tvrdio je da bi to znao po sledećem znaku: naime, rana bi na
nozi počela da ga boli, počinjala bi da bledi i beli; tako da čim bi osetio bol u
nozi, to je bio znak da se skloni ili pobrine о sebi, ispivši svoj napitak koji je
uvek sa sobom nosio za tu namenu. Sada, izgleda da je on često
ustanovljavao da ga rana zaboli u društvu onih koji su sebe smatrali zdravim
i koji su tako izgledali jedni drugima; ali on bi iznenada ustao i rekao na sav
glas: „Prijatelji, neko u ovoj sobi ima kugu”, i društvo bi se smesta rasturilo.
Ovo je uistinu bio pouzdan pokazatelj svima da kugu ne mogu izbeći oni koji
se slobodno šetaju zaraženim gradom i da je ljudi imaju i ne znajući, i da je
tako prenose drugima kada ni sami ne znaju da je imaju; i u ovakvom slučaju
zatvaranje zdravih ili uklanjanje bolesnih ne čini ništa osim ako se ne bi
krenulo na sam početak, pa zatvorili svi oni sa kojima su bolesni imali bilo
kakve veze, čak i pre nego što su saznali da su bolesni, a tu niko ne bi znao
dokle da ide i gde da se zaustavi; jer, niko ne zna kada i gde ili kako se
mogao zaraziti, ili od koga.Ovo smatram razlogom koji je naveo tolike da govore kako je vazduh
pokvaren i zaražen i da ne treba uopšte da budu na oprezi sa kim se druže, jer
je zaraza u vazduhu. U vezi sa ovim, video sam mnoga neobična uzbuđenja i
iznenađenja. „Nikada nisam prišao nikome zaraženom,” kazala je jedna
zaražena osoba; „Nisam se družio ni sa kim osim sa zdravim, pa opet dobih
boleštinu!”. „Siguran sam da je to kazna sa Neba”, rekao je drugi i predao se
pobožnim razmišljanjima. Treći je, opet, nastavio da jadikuje: „Nisam se
približio ni zarazi ni zaraženom; siguran sam da je to vazduh. Udišemo smrt
dišući vazduh i prema tome, to je Božija ruka; nema tu spasa”. I ovo je,
napokon, učinilo da mnogi, otvrdnuvši na opasnost, postanu manje brižljivi; i
manje oprezni što je vreme odmicalo a kuga dostizala vrhunac, nego što su
bili u početku. Tada su, sa nekom vrstom turskog predestinizma, kazali ako
se tako mili Božijoj ruci, svejedno je da li su napolju ili kod kuće; ne mogu
tome izmaći i zato su odvažno izlazili napolje, čak i u zaražene kuće i u
zaraženo društvo; i, ukratko, legali u postelje sa svojim ženama ili rođacima
koji su bili zaraženi. I kakve bi mogle biti posledice, već onakve iste kakve
su bile među Turcima i u onim zemljama u kojima se ljudi tako ponašaju -
naime, da se svi zaraze i umiru na stotine i hiljade?
Daleko sam od omolavožavanja strahopoštovanja pred Božijim sudom i
poštovanja Njegovog proviđenja koje treba uvek da imamo na umu u
ovakvim prilikama. Nesumnjivo da sama pošast predstavlja Božiju ruku nad
gradom ili nacijom koja je u grehu; glasnika Njegove osvete i glasan poziv
naciji ili zemlji da se skruši pokaje, kako je to kazao prorok Jeremija (XVIII,
7-8): „Kada bih rekao za narod i za carstvo da ga istrijebim i razorim i
zatrem; Ako se obrati narod od zla i meni će biti žao sa zla, koje mišljah da
mu učinim.” Sada, da bih ostavio dužni utisak na umove drugih prema
strahopoštovanju Boga u ovakvim prilikama, a ne da ga umanjim, izrekao
sam ove opaske.
Zato kažem kako osećam da nijedan čovek ne srne ove stvari da ne
povezuje sa samom Božijom rukom niti da misli kako u njima ne postoji i
Njegova namera i svrha; štaviše, sasvim suprotno, bilo je mnogo čudesnih
spasenja ljudi od zaraze ili spasenja onih koji su bili zaraženi, koja u sebi
sadrže jedinstven i jasan znak; i to što sam ja bio pošteđen takođe smatram
bezmalo čudesnim i pominjem sa zahvalnošću.
Ali, kada govorim о kugi kao boleštini koja je nastala iz prirodnih uzroka,moramo biti svesni da se ona uistinu širi prirodnim sredstvima; ona nije po
tome manje Božiji sud zato što je pod uticajem ljudskih uzroka i posledica;
jer, kao što je Božanska Sila stvorila čitav nacrt prirode i njenog toka, tako
sama Sila smatra da Njegovo postupanje sa ljudima, bilo ono izraz milosti,
bilo suđenja, treba da se odvija u skladu sa ovozemaljskim sledom prirodnih
uzroka; i Njemu je volja da dela po ovim prirodnim uzrocima kroz
ovozemaljski sled stvari, svejednako čuvajući i zadržavajući Svoju moć za
natprirodnim delanjem kada smatra da je prilika. Ovde je očigledno da u
slučaju zaraze nema nikakvih vidljivih neoubičajenih razloga za natprirodno,
već je dovoljan ovozemaljski sled stvari i sasvim pogodan za ono što Nebo
želi da pokaže kugom. Među svim uzrocima i posledicama, ovo tajnovito
prenošenje zaraze, neprimetljivo i neizbežno, više je nego dovoljno da izvrši
svu žestinu Božije osvete ne podvodeći je pod natrpirodno ili čudesno.
Takva je prodorna moć boleštine i ona se širi tako neprimetno da nas
nikakva opreznost ne može učiniti sigurnim dok smo joj u blizini. Ali mora
mi biti dopušteno da verujem - i u sećanju mi je mnogo svežih primera da me
u tome podrže, da verujem da im se niko ne bi mogao suprotstaviti - hoću da
kažem, mora mi biti dozvoljeno da verujem kako nikoga u čitavoj naciji nema
koji se ikada razboleo ili zarazio osim na prirodan način od nekog drugog, ili
od odeće ili dodira ili zadaha nekog koje već bio zaražen.
To dokazuje i način na koji je kuga prvo dospela u London, naime, robom
dovezenom iz Holandije a tamo donesena sa Levanta; to stoje prvo izbila u
Long Ejkru, gde se roba donosi i prvo otvara; prenosila se iz kuće u kuću
vidljivim, bezbrižnim druženjem sa onima koji su bili bolesni; kao i time što
bi se zarazili oni parohijski službenici koji su imali posla sa mrtvim osobama
i slično. Ovo su istakli svi poznati autoriteti о tom pitanju: da je kuga išla od
osobe do osobe i od kuće do kuće i nikako drukčije. U prvoj zaraženoj kući
umrle su četiri osobe. Susetka, čuvši da je bolesna gazdarica u najbližoj kući,
otišla je da je poseti, vratila se svojoj kući i prenela boleštinu svojoj porodici
i svi su umrli u njenom domaćinstvu. Sveštenik, pozvan kod prve obolele
osobe u drugoj kući, izgleda da se odmah razboleo i umro sa nekolicinom iz
svoje kuće. Tada su se lekari zabrinuli, jer u prvi mah nisu ni sanjali da je u
pitanju opšta zaraza. Ali lekari poslati da pregledaju tela rekli su ljudima da
je to, ni manje ni više nego kuga, sa svim svojim strašnim osobinama, i da
preti svima zaraza, jer su već toliki bili u vezi sa obolelim ili zaraženim ipošto su, kako se može pretpostavljati, već i sami bili zaraženi, biće
nemoguće zaustaviti je.
U ovome se mišljenje lekara slaže sa mojim opažanjima, naime da se
opasnost širi neosetno, da bolesnik ne može zaraziti nikoga osim onoga koji
dolazi nadohvat obolele osobe; ali da samo jedan čovek koji je zaražen a to
ne zna, već ide okolo naokolo kao zdrav, može preneti kugu hiljadama drugih,
a oni, srazmerno, još većem broju a da ni onaj koji zarazu prenosi ni onaj
kojem je prenesena о tome ne zna ništa, a možda i da ništa ne oseti više dana
potom.
Na primer, mnogi ljudi u ovo vreme pošasti nikada nisu primetili da su
zaraženi sve dok im, na njihovo najveće iznenađenje, nisu izbili belezi; posle
toga jedva da su živeli još koji sat; jer ovaj osip koji su nazivali belezima
zapravo je bio gangrenozni osip, ili mrtvo meso u malim kvrgama širokim kao
srebrni peni a teškim kao ogrubela koža ili roževina; tako da, kada bi
boleština stigla do te tačke, ništa nije moglo uslediti osim izvesne smrti; a
opet, kako već rekoh, nisu znali ništa о tome da su zaraženi, niti su shvatali
da nešto sa njima nije u redu dok se ne bi pojavili ovi smrtnosni znaci. Ali,
svako se mora složiti da su oni već uveliko bili ranije zaraženi, i to već neko
vreme, te da su tako njihov dah, njihov znoj, sama njihova odeća bili kužni
već danima.
Ovako se dešavalo u bezbrojnim prilikama kojih bi se lekari lakše setili
od mene; ali ponešto mi je došlo do sluha ili oka, о čemu ću isrpičati
nekoliko stvari.
Jedan građanin koji je živeo mirno i zdravo do septembra, kada je težina
boleštine pritisla grad više nego ranije, bio je bodrog i možda previše
odvažnog (mislim da je bilo upravo tako) duha pričajući kako je bezbedan,
kako je oprezan, i kako se nikada nije približio nikome bolesnom. Reče mu
drugi građanin, njegov sused, jednog dana: „Nemoj biti tako siguran,
gospodine; teško je reći ко je bolestan а ко dobro, jer viđamo ljude žive i
zdrave jednog sata, a mrtve sledećeg”. „Istina je to”, reče prvi, jer on nije bio
čovek uobraženo siguran, već je dugo bio pošteđen, a ljudi, kako već rekoh,
naročito u gradu, počinjali su da bivaju lakomisleni u pogledu ishoda. „Istina
je to; ne držim ja da sam baš siguran, ali se uzdam da nisam bio u društvu sa
ikim ко je u nekoj opasnosti”. „Ne?”, reče njegov sused. „Zar nisi bio u
krčmi 'Kod bivolje glave' u Grejsčerč Stritu sa gospodinom pre neku noć?”„Jesam”, reče prvi, „bio sam; ali tu nije bilo nikoga za koga mislim da je bio
opasan.” Na to njegov sused nije rekao ništa, nevoljan da ga uznemiruje; ali
na to je ovaj postao vrlo ljubopitljiv i što je njegov sused postajao uzdržaniji,
ovaj je postajao nestrpljiviji i u nekakvom žaru je upitao: „Da nije on
mrtav?” Na to je njegov sused oćutao, ali je oborio oči i nešto sebi rekao; i
tu je prvi građanin pobledeo i više ništa nije kazao osim: „Onda sam i ja
mrtav”, i smesta je otišao kući i poslao po obližnjeg apotekara da bi dobio
nešto za predohranu, jer se još nije osećao bolesnim; ali apotekar mu je
pogledao prsa, pronašao znak i kazao samo: „Uzdajte se u Boga”; i čovek je
umro u narednih nekoliko sati.
Neka svako na osnovu ovog slučaja prosudi da li je bilo moguće merama
vlasti, bilo zatvaranjem bolesnih ili njihovim odvajanjem, da se zaustavi
zaraza koja se prenosila sa čoveka na čoveka, čak i dok su se osećali
savršeno dobro i nesvesni njenog dolaska, što je moglo trajati i više dana.
Moglo bi se činiti umesnim pitanje koliko bi se dugo moglo očekivati da
čovek nosi u sebi kužne klice pre nego što ih otkrije na kobni način i koliko
dugo bi mogao ići unaokolo čineći se zdrav, a opet bivao zarazan za sve blizu
njega. Verujem da ni najiskusniji lekari ne bi mogli odgovoriti tačnije na ovo
pitanje nego što mogu ja; ponekad običan posmatrač može opaziti nešto što
izmiče njihovom posmatranju. Po mišljenju raširenom među lekarima, klice
se mogu uspavane nalaziti kao mogućnost, ili u krvnim sudovima, vrlo
ograničeno vreme. Zašto bi inače određivali karantin za one koji dolaze u
njihove luke i pristaništa sa sumnjivih mesta? Četrdeset dana je, neko bi
pomislio, odveć dugačko vreme za prirodu da se bori sa takvim
neprijateljem, a da ga ili ne pobedi ili mu ne podlegne. Ja moram da mislim,
po sopstvenom zapažanju, da je čovek zaražen tako da je opasan za druge
najviše oko petnaest ili šesnaest dana; a rezultat je da kada se kuća zatvori u
gradu i neko umre od kuge, ali se niko u porodici ne razboli sledećih šesnaest
ili sedamnaest dana, više nisu bili tako strogi, već bi zažmurili kada bi neko
izlazio napolje; niti bi ih se i svet toliko plašio, već su pre mislili da su oni
sada bolje obezbeđeni, jer su već imali neprijatelja u svojoj kući; ali smo
ponekad otkrivali da se mogao i duže kriti. 
25
Na osnovu svih svojih opažanja moram reći da je, mada se čini da je
Proviđenje drukčije upravljalo mojim ponašanjem, opet moje mišljenje, i tomoram ostaviti kao preporuku, naime da je najbolji lekar protiv kuge
bekstvo. Znam da se ljudi hrabre govoreći sebi kako je Bog sposoban da nas
sačuva usred opasnosti i sposoban da nas porazi kada se osećamo izvan
opasnosti; i to je zadržalo u gradu na hiljade ljudi, koje su posle, kao mrtva
telesa, istovarivali u velike jame i koji bi, da su pobegli od opasnosti bili,
verujem, sigurni od propasti; ili bi, u krajnjem slučaju, verovatno bili sigurni.
I kada bi se ovo osnovno kako treba uzelo u obzir u bilo kojoj prilici ove
ili slične prirode, uveren sam da bi dovelo do potpuno drukčijih mera od onih
koje su preduzete 1665. ili bilo kakvih sličnih igde u svetu о kojima sam
čuo. Rečju, razmislilo bi se da se svet razdeli u manje zajednice i da se na
vreme razdvoje jedne od drugih - a ne da ovakva zaraza, koja je uistinu
ponajviše opasna za velike ljudske zajednice, pronađe zajedno milion ljudi,
26
 što bezmalo da je bilo tako, i sigurno će biti tako ako se kuga opet pojavi.
Kuga, poput velikog požara, može sagoreti samo nekoliko kuća, ako ih je
tek nekoliko kužno; ili, ako započne u jednoj, ili kako bi rekli, usamljenoj
kući, onda može sagoreti samo tu kuću. Ali, ako započne u zbijenoj varoši ili
gradu i razmahne se, njen bes raste; hara čitavim mestom i proždire sve čega
se dokopa.
Mogao bih predložiti više nacrta po kojima bi uprava ovog grada, ako bi
se ponovo našla pred pojavom takvog drugog neprijatelja (neka nas Bog od
toga čuva), mogla sebe osloboditi najvećeg dela opasnih ljudi koji se tu
nalaze; mislim na onu prosjačeću, izgladnelu, trudnu sirotinju, i među njima
ponajpre na one koji se, u slučaju opsade, nazivaju beskorisnim ustima; pošto
bi oni razborito i na sopstvenu korist bili raseljeni, a imućni građani raselili
sami sebe i svoju decu i sluge, grad bi sa okolnim delovima bio tako dobro
ispražnjen da bi ostao negde deseti deo stanovništva zajedno da se nosi sa
boleštinom. Ali i da pretpostavimo da bi ostala i petina, dve stotine pedeset
hiljada ljudi; i da im se to desi, oni bi, živeći tako komotno, bili mnogo bolje
pripremljeni da se brane protiv zaraze i bili bi manje podložni njenim
posledicama nego što .bi to bio isti broj ljudi koji živi zajedno u manjem
gradu poput Dablina ili Amsterdama ili nekog sličnog.
Istina je da su stotine, štaviše, hiljade porodica pobegle za vreme ove
poslednje kuge, ali su mnoge od njih pobegle odveć kasno i ne samo što su
umrle u svom bekstvu već su ponele boleštinu sa sobom u pokrajine u kojesu otišle, i zarazile one kod kojh su otišle tražeći sigurnost; što brka stvari i
čini da ono što bi bilo najbolji način da se bolest spreči postaje način njenog
širenja; što je još jedan dokaz za ono što sam istakao ranije, ali о čemu
potpunije moram govoriti sada, naime, da ljudi idu unaokolo čineći se sasvim
dobro, mada već imaju klice bolesti u svojim organima i pošto su tako
zahvaćeni da više ne mogu izmaći, i sve to vreme dok tako čine oni su
opasnost za druge; hoću da kažem, ovo pokazuje kako stvari stoje upravo
tako; jer takvi ljudi su zarazili one gradove kroz koje su prošli kao i porodice
u kojima su boravili; i upravo se, na taj način, više ili manje, bolest javila u
svim velikim gradovima Engleske, i tamo bi vam uvek rekli da je taj i taj ili
taj i taj Londonac to doneo.
Ne srne biti izostavljeno da, kada govorim о onim ljudima koji su bili
takva opasnost, pretpostavljam da ništa nisu znali о stanju u kojem su; jer, da
su stvarno znali da je njihovo stanje onakvo kakvo je zaista bilo, morali bi
biti neka vrsta svesnih ubica kada bi krenuli okolo među zdrav svet - i to bi
zaista potvrdilo one pretpostavke koje sam već pominjao, a koje se meni čine
neistinitim; naime, da zaraženi ljudi uopšte nisu marili da li će preneti zarazu
drugima i da im je bilo draže da to učine; i mislim da je, delimično, iz
ovakvih stvari proistekla ova pretpostavka, za koju se ja nadam da, u stvari,
nije istinita.
Ne mogu pomenuti nijedan takav slučaj koji bi to uopšte dokazao, ali bih
mogao nabrojati nekoliko ljudi, što su ih poznavali njihovi susedi i porodice,
koji su još živi a koji dokazuju suprotno. Jedan čovek, domaćin porodice iz
moga susedstva, pošto je dobio boleštinu, mislio je da je dobio od ubogog
radnika kojeg je uposlio i kojem je otišao u kuću, ili je otišao zbog nekog
posla koji je želeo da se završi; i imao je nekakav osećaj čak i kada se
zatekao pred radnikovim vratima, ali nije mu bilo sasvim jasno; ali je
sledećeg dana sve postalo jasno samo po sebi i on se veoma razboleo i
odmah je naredio da ga prenesu u jednu pomoćnu zgradu koju je imao u
dvorištu i gde je bila prostorija iza radionice (čovek je bio livac). Tu je ležao
i tu je i umro i nije dao da ga iko neguje od njegovih suseda, već dovedena
negovateljica; i nije dozvoljavao niti da njegova žena, niti deca, niti iko od
posluge ulazi u njegovu sobu, da oni ne bi bili zaraženi - već im je samo
preko negovateljice slao svoje blagoslove i molitve za njihovo zdravlje, a
negovateljica je sa njima razgovarala na rastojanju, a sve ovo iz straha da seboleština ne bi prenela na njih; a i on je znao da je ovako, kako se brine о
njima, oni ne mogu dobiti.
I ovde, takođe, moram primetiti da je kuga različito delovala na različite
telesne sastave; neke bi smesta nadvladala i odmah bi ih obuzele velike
groznice, povraćanje, nepodnošljive glavobolje, bolovi u leđima i sve tako
dok se ne bi izbezumili i izludeli od ovih bolova; drugi su dobili guke i
izrasline na vratu ili bedrima, ili preponama, koje bi im, sve dok ne bi pukle,
zadavale nepodnošljive muke i patnje; dok su drugi, kako sam već
napominjao, bili tiho zaraženi, groznica je neosetno prožimala njihove organe
i jedva da bi išta od toga osetili sve dok ne bi pali u malaksalost i nesvesticu
i umrli bez bola.
Ne znam dovoljno medicinu da bi se mogao upuštati u razmatranje
posebnih razloga i načina ovih različitih posledica jedne iste boleštine i
njenog različitog dejstva na razna tela; niti je moje da ovde iznosim ona
opažanja koja uistinu imam, pošto su sami doktori to učinili mnogo obolje
nego ja i pošto se moje mišljenje u ponečem može razlikovati od njihovog.
Pripovedam samo о onome što znam, što sam čuo ili poverovao u pojedinim
slučajevima i što je došlo do mojeg saznanja, о različitoj prirodi zaraze koja
se pojavila u pojedinim slučajevima о kojima pripovedam; čemu se, takođe,
može dodati: mada su bolovi onih vidljivo zaraženih bili najgori za njih same
- mislim na one koji su imali takve groznice, povraćanja, glavobolje, bolove i
guke, jer su umrli na strašan način - opet su oni drugi dobijali gori oblik
bolesti; jer prvi bi se često oporavili, naročito ako bi guke pukle; ali u
potonjem slučaju, smrt je bila neizbežna; nikakvo lečenje, nikakva pomoć nije
bila moguća, nije bilo drugog ishoda osim smrti. A bilo je to gore i za druge,
pošto su, kako je već rečeno, tajno i neprimećeno raznosili smrt svima sa
kojima bi došli u dodir, a otrov je prodirao u njihovu krv na način koji je
nemoguće opisati ili zapravo razumeti.
Iz dve vrste slučajeva, koji su se često dešavali u to vreme, svakome je
jasno postojanje ovakvih zaraženih koji su širili zarazu ne znajući; i teško da
može biti nekoga koji je za vreme zaraze živeo u Londonu, a da mu nije
poznato više slučajeva obeju vrsta.
(1) Očevi i majke išli su unaokolo kao da su bili zdravi i sami su verovali
da je tako, dok se ne bi neosetno zarazili i postali uzrokom propasti svojih
porodica, kojima sigurno ne bi naneli ikakvo zlo da su imali ikakav pojam оtome da nisu zdravi i da su sami opasni. Porodicu, о kojoj sam slušao, tako
je zarazio otac; i boleština je počela da se pokazuje na nekima od njih i pre
nego što je on otkrio na sebi. Ali kada se pažljivije istražilo, pokazalo se da
je već zaražen neko vreme; i pošto je ustanovio da je sam otrovao svoju
porodicu sišao je s uma i digao bi ruku na sebe, ali čuvali su ga oni koji su
se brinuli о njemu i umro je za nekoliko dana.
(2) U drugom slučaju mnogi su se ljudi osećali ne može biti bolje, po
sopstvenoj proceni, ili po najpažljivijim promatranjima sebe samih više dana,
osim što su osetili nedostatak apetita ili lako stomačno oboljenje; štaviše,
nekima je apetit bio odličan, čak su rado jeli i osećali su samo lagan bol u
glavi i poslali bi po lekara da saznaju šta ih je zahvatilo da bi, na svoje
najveće iznenađenje, otkrili da su na ivici smrti; belezi su se javili, ili bi kuga
dostigla neizlečiv stepen.
Vrlo je tužno razmišljati о tome kako su ove pomenute osobe bili
hodajući uništavači možda već čitavu sedmicu ili dve; kako je neko od njih
uništio one za čiji spas bi žrtvovao svoj život, i kako je udisao smrt njima,
čak i kada je nežno ljubio i grlio svoju decu. A opet je upravo tako često
bivalo, i mogao bih navesti mnogo pojedinačnih slučajeva kada se to
dešavalo. Ako bi vas udarac zadesio tako neosetno - ako bi strela letela
nevidljiva i ne biste je mogli otkriti - kakvu je svrhu onda imalo čitavo
zatvaranje kuća i odvajanje bolesnih? Takvo što se nije moglo primeniti osim
na one za koje bi se pokazalo da su bolesni, ili zaraženi; dok su se među
njima, istovremeno, nalazile hiljade ljudi koji su izgledali zdravi, ali su sve
vreme sejali smrt po svim društvima u koja su zalazili.
Ovo je često zbunjivalo naše lekare a naročito apotekare i hirurge, koji
nisu znali kako da razlikuju bolesne od zdravih; oni su se slagali da je zaista
tako, da mnogo sveta ima kugu u svojoj krvi, koja se širi po njihovim
organima i sami su hodajući truli leševi čiji je dah zarazan a znoj kužan, a
opet izgledaju onoliko dobro kao i ma ко drugi, i čak ni oni sami to ne znaju;
hoću da kažem, slagali su se da je uistinu tako, ali nisu znali kako da ih
otkriju.
Moj prijatelj dr Hit mislio je da bi se to moglo otkriti po zadahu njihovog
disanja; ali tada, kazao je on, ко bi se usudio da zarad obaveštenja omiriše
njihov dah? Jer, da bi to saznao, mora uneti klice kuge u sopstveni mozak,
zbog namere da prepozna zadah! Čuo sam kako su neki mislili da bi se mogloprepoznati po nečijem dahu na komadu stakla gde bi se, kada bi se dah
kondenzovao, mikroskopom mogli videti živi stvorovi neobičnih, čudovišnih i
zastrašujućih oblika, poput zmajeva, zmija, aždaja i đavola, strašnih da se
vide. Ali ja vrlo sumnjam da je tako i, koliko se sećam, nismo u to vreme
imali mikroskopa da bismo napravili takav opit.
Jedan drugi učeni čovek mislio je kako dah takvih osoba može otrovati i
smesta ubiti pticu; ne samo malu pticu, već čak i petla ili kokošku, a ako ove
ne bi odmah ubilo, postali bi tunjavi, kako su to zvali; naročito ako bi
polagali tada ikakva jaja, sva bi bila pokvarena. Ali ne znam da su ovakva
mišljenja ikada potvrđena nekakvim opitom ili da sam ikoga čuo ко je to
video; toliko im vere i poklanjam; samo uz jednu napomenu, naime, mislim
da ima dosta verovatnoće da budu tačna.
Neki su predlagali da takve osobe treba da dišu iznad vrele vode i da će
se na njoj pojaviti neobična репа, kao i na nekolicinu drugih stvari, naročito
ako su od lepljive tvari i sposobne da takvu penu prihvate i zadrže je.
Ali ja sam u celini zaključio da je priroda ove kuge takva da je nemoguće
uopšte otkriti je, ili sprečiti njeno širenje s jednog na drugog ikakvom
ljudskom veštinom.
Ovde se uistinu javlja jedna poteškoća koju do danas nisam uspeo
razrešiti, a to bi bio jedini način, po meni, na koji bi bilo moguće naći
odgovor, naime da je prva osoba od kuge umrla 20. decembra, ili tu negde,
1664, u blizini Long Акта; dok se za prvu osobu koja je dobila zarazu
govorilo da je dobila kugu od pošiljke svile uvezene iz Holandije, koja je
prvo otvorena u toj kući.
Ali posle toga više nismo čuli da je iko umro od kuge, ili nekakve slične
boleštine sve do 9. februara, što je bilo nekih sedam sedmica kasnije, i tada
je sahranjen još jedan iz iste kuće. Potom se sve smirilo i bili smo, makar
javno, potpuno bezbrižni dugo vremena; jer u sedmičnim izveštajima nije bilo
nikoga ко je umro od kuge sve do 22. aprila, kada su pokopana još dvojica,
ne iz iste kuće, ali iz iste ulice; i, koliko se mogu setiti, bilo je to iz prve kuće
do te. Desilo se to devet sedmica kasnije i potom nije bilo ničega sledeće
dve i onda je izbilo u više ulica i raširilo se svuda. Pitanje bi, čini se,
izgledalo ovako: Gde se seme zaraze krilo sve ovo vreme? Zašto je stajalo
ovoliko dugo, a ne duže? Ili boleština nije išla zarazom sa tela na telo ili, ako
jeste, onda bi telo bilo kadro da ostane zaraženo mnogo dana, štavišesedmica, da se bolest ne otkrije; dakle ne bi bio dovoljan karantin od više
dana, već meseci; ne samo četrdeset dana, već šezdeset ili duže.
Istina je da je zima, kako sam odmah pominjao, i kao što je poznato
mnogima od onih koji su još živi, bila vrlo hladna i da je mraz potrajao ćela
tri meseca; i ovo je, kažu doktori, moglo smiriti zarazu; ali onda mi učeni
moraju dozovoliti da kažem da je, po njihovom uverenju, bolest bila (mogao
bih reći) samo zamrznuta poput reke koja povrati svoju uobičajenu snagu i
tok kada se odmrzne - pošto je glavni povratak zaraze, koji se desio od
februara do aprila, bio nakon što je mraz prestao i vreme postalo blago i
toplo.
Ali da se reši ova teškoća postoji još jedna mogućnost, za koju mi
razloge da je moje sopstveno sećanje na tok stvari; a to je da nisu potvrđene
činjenice da niko nije umro u ovim dugim razmacima, to jeste od 20.
decembra do 9. februara, a potom od tada do 22. aprila. Jedino svedočanstvo
su sedmični izveštaji, a oni nisu dovoljno pouzdani, makar po meni, da
podrže ijednu hipotezu ili reše pitanje takvog značaja kakvo je ovo; jer, u to
vreme bilo je vrlo rašireno mišljenje, a po mom uverenju i veoma zasnovano,
da su parohijski službenici, istražitelji i sva lica određena da daju mišljenje о
umrlima i bolesti od kojih su bili oboleli, bila vrlo sklona prevari; i kako su
se ljudi u početku gnušali da im susedi pomisle kako im je kuća zaražena,
tako su davali novac da bi ovako ili onako isposlovali da se mrtvi proglase
umrlim od drugih boleština; i znam da se ovo i kasnije zbivalo na mnogim
mestima, verujem da mogu reći kako se zbivalo na svim mestima gde se
boleština pojavila, kao što možemo videti po velikom porastu umrlih od
drugih bolesti za vreme zaraze u stavkama sedmičnih izveštaja. Na primer, u
julu i avgustu, kada je kuga dosezala vrhunac, obično je bilo od hiljadu do
hiljadu i dve stotine, štaviše, skoro hiljadu pet stotina sedmično umrlih od
drugih boleština. Ne što je broj onih obolelih od drugih bolesti uistinu toliko
porastao, već je veliki broj porodica i kuća koje su zaista bile zaražene uspeo
da im se umrli proglase obolelim od drugih boleština, da bi sprečili
zatvaranje svojih kuća. Na primer; Umrli od drugih bolesti osim kuge.
Nema sumnje da je najveći deo ovih, ili veliki deo, umro od kuge, ali
službenici su bili nagovoreni da ih svrstaju kao gore, i to otkriva broj nekih
posebnih stavki о boleštinama:avg.
avg.
avg.
avg.
avg.
sept.
sept.
1.
8.
15.
22.
29.
5.
12.
do
8.
15.
22.
29.
5.
12.
19.
Groznica
314
353
348
383
364
332
309
Pegavac
174
190
166
165
157
97
101
Trbobolja
85
87
74
99
68
45
49
Skorbut
90
113
111
133
138
128
121
663
743
699
780
727
602
580
Bilo je još nekoliko stavki koje su izražavale istu srazmeru i koje su, lako
je primetiti, bile uvećane na isti račun, kao što su sušica, trovanje, grip i
slično, od kojih su mnogi, van svake sumnje, bili kužni slučajevi; ali kako je
porodicama do krajnosti bilo stalo, ako je ikako moguće izbeći, da se ne
sazna о zarazi, preduzimali su sve mere koje su mogli da se u to ne poveruje
i, ako bi im neko umro u kući, da nagovore istražitelja ili pregledača da ih
svrsta kao umrle od drugih boleština.
Ovo je, rekao bih. bio razlog tom dugom razdoblju koje je, kako rekoh,
prošlo od prve osobe u izveštajima svrstane kao umrle od kuge, do časa kada
se kuga stala širiti otvoreno i više se nije mogla prikrivati.
Opet, sedmični izveštaji toga vremena jasno otkrivaju istinu; jer, mada se
kuga više ne pominje i nema nikakvog povećanja, opet je jasan porast onih
boleština koje su joj najbliže; na primer, bilo je osam, dvanest ili devetnaest
slučajeva pegavca u onoj sedmici u kojoj nije bilo nijednog ili tek ponekog
slučaja kuge; dok je od prve bolesti obično ranije bilo sedmično jedan, tri ili
četiri. Slično, broj sahrana je u jednoj posebnoj parohiji i okolnim parohijama
rastao više nego u drugim, iako niko nije sahranjen zbog kuge; i sve nam to
govori da je zaraza i dalje bila tu i da se boleština nastavljala, iako se u to
vreme činilo da je nestala i da se pojavila na iznenađujući način.
Moglo bi takode biti da se zaraza mogla zadržati u onim istim tovarima
robe u kojima je prvo stigla, a koji nisu morali odmah da budu otvarani, ili ne
čitavi, ili u odeći zaražene osobe; jer ne mogu ni pomisliti da neko može bitizahvaćen kugom na koban i smrtan način čitavih sedam sedmica a da ostane
tako dobrog zdravlja da to ni sam ne otkrije; ako bi opet bilo tako, to je još
jači dokaz za ono о čemu govorim; naime, da se zaraza zadržava u telima
prividno zdravim, a prenosi sa njih na one koji dođu u vezu sa njima, a da to
ne znaju ni jedan ni drugi.
Velika je zabuna u to vreme nastala о ovom pitanju, i kada su ljudi počeli
da shvataju kako se zaraza iznenađujuće dobija od osoba koje izgledaju
zdrave, počeli su da bivaju izuzetno uzdržani i nepoverljivi prema svakome
ко bi im se približio. Jednom, da li u nedelju ili na neki drugi praznik, ne
sećam se, u Crkvi Oldgejt, na klupi punoj sveta, neka žena je uobrazila da
oseća težak zadah. Smesta je uobrazila da je kuga na klupi, prošaptala svoje
opažanje ili sumnju najbližem i potom su one ustale i otišle. To se smesta
prenelo na sledećeg i tako na sve; i svakoje, sa dve ili tri okolne klupe, ustao
i izašao iz crkve, a da niko nje znao šta ih je ili ко povredio.
Ovo je smesta napunilo svačija usta nekakvim zaštitnim sredstvom,
kakvo bi im preporučila neka stara žena, ili možda lekar, da bi se izbegla
zaraza koju nosi dah drugih; i tako bi, kada uđete u crkvu koja bi opet bila
puna sveta, sreli na ulazu takvu mešavinu mirisa koja bi bila jača, mada
možda ne tako isto zdrava, kao kada bi ste ulazili kod apotekara ili
drogeriste. Rečju, čitava crkva bila je poput boce sa mirisima; u jednom uglu
sve bi bilo od mirisa; u drugom aromatici, balsami i raznoliki lekovi i biljke;
u trećem soli i svako se nečim snabdeo za sopstvenu zaštitu. Opet moram
napomenuti da je, postoje ljude obuzelo verovanje, ili pre sigurnost, da se
zaraza tako prenosi sa onih koji se čine zdravim, u crkvama i svim
bogomoljama bilo manje ljudi nego što ih je bilo ranije. Jer, treba reći о
stanovncima Londona i to da se za sve vreme pošasti crkve i bogomolje
nikada nisu do kraja zatvorile, niti je svet odustao da se skuplja da bi
poštovao Boga, osim u nekim parohijama, u časovima kada je u njima žestina
zaraze bila veća nego u drugim, a i tada samo dok bi tako trajalo.
Uistinu, nije bilo ničega tako neobičnog kao videti sa kakvom hrabrošću
svet ide na službu Božiju, čak i u vreme kada su se plašili da nos pomole iz
svojih kuća zbog bilo kojeg razloga; hoću reći, pre vremena beznađa, koje
sam već pominjao. Ovo je bio dokaz izuzetne naseljenosti grada u vreme
zaraze, uprkos onima koji su pobegli u unutrašnjost na prvi znak uzbune i
onima koji su pobegli u šume i polja kada su, kasnije, bili užasnuti meromkoju je kuga dostigla. Jer, bilo je uzbudljivo videti kako se ljudi gomilaju i
tiskaju nedeljom u svim crkvama, naročito u onim delovima grada gde je
kuga popuštala ili još nije dostigla svoj vrhunac. Ali о tome ću još govoriti.
U međuvrenu ću se vratiti na to kako su ljudi zarazivali jedni druge u
početku, pre nego što su došli do prave predstave о zarazi i о tome kako se
mogu zaraziti. Ljudi su se ustručavali samo onih koji su bili zaista bolesni,
ljudi sa kapom na glavi, ili šalom oko vrata, što je bio slučaj sa onima koji su
tu imali guke. Takvi su zaista širili strah; ali kada bismo videli propisno
obučenog džentlmena, sa svojim okovratnikom i rukavicama u rukama,
šeširom na glavi i očešljanom kosom, na takvog nismo nimalo sumnjali i ljudi
su se dugo slobodno družili, naročito sa svojim susedima i onima koje su
poznavali. Ali kada su nas lekari uverili da opasnost dolazi od zdravih (znači,
onih koji se čine zdravim) kao i od bolesnih, i da su ljudi koji misle da su
potpuno čisti najčešće najpogubniji, i kada su svi razumeli koliko su osetljivi
i kako; tada su, rekoh, postali nepoverljivi prema svakome, i veliko mnoštvo
sveta se zaključalo da ne bi došlo u vezu sa bilo kim spolja, niti su
dozvoljavali da iko dolazi u njihovu kuću ili blizu njih - ili makar ne toliko
blizu da bi ih dosegao njihov dah ili miris; kada su bili primorani da sa
rastojanja razgovaraju sa nepoznatim, uvek su imali nekakvo sredstvo u
svojim ustima i po odeći da bi odbili i suzbili zarazu.
Mora se znati da su ljudi, kada su pribegli ovakvim merama opreza,
postali manje izloženi opasnosti, i zaraza nije tako silno izbijala u ovakvim
kućama kako je izbijala ranije; i tako su se hiljade porodica sačuvale (sa
dužnom ogradom vodeći računa о Božijem proviđenju) ovakvim načinom.
Ali, bilo je nemoguće bilo šta utuviti u glavu sirotinji. Vrteli su se
unaokolo sa uobičajenom neobouzdanošću svojih naravi, obilno jaučući i
zapomažući kada ih zaraza dotakne, ali luđački nebrižljivi о sebi, budalasti i
jogunasti dok god su dobro. Kada su bili u prilici da dobiju zaposlenje, ili su
se spremni upustiti u bilo koju vrstu posla, i one najizloženije zarazi, i kada
bi о tome govorili odgovarali bi: „Moram se pouzdati u Boga; ako se zarazim,
tako mi je suđeno i onda je gotovo sa mnom” i slično. Ili ovako: „Ра, šta
drugo da činim! Ne mogu gladovati. Isto mi je propao od kuge ili od
oskudice. Nemam posla; šta da radim? Moram ovako ili da prosim.” Bilo to
sahranjivanje mrtvaca, ili negovanje bolesnih, ili nadgledanje zaraženih kuća,
sve su to bile strašne opasnosti; ali njihova priča je, uglavnom, bila ista.Istina je, nužda je sve opravdavala, tvrdnje su im bile zasnovane, i nije moglo
biti bolje; ali isto su govorili i kada nužda nije bila ista. Ovakvo
nepromišljeno ponašanje sirotinje unosilo je među njih kugu na najbešnji
način; što je, udruženo sa okolnostima u kojima su se nalazili kada bi se
razboleli, bilo razlog što su umirali u gomilama; zato ne mogu reći da sam
tamo primetio ikakvih muževnih crta među njima, mislim među radničkom
sirotinjom, jer dok su bili sasvim zdravi i dobijali novca više nego ranije, bili
su rasipni, nastrani i nepromišljeni u pogledu sutrašnjice, kao što su uvek bili;
tako da bi, kada bi ih bolest stigla, pali u najveću nevolju, kako zbog
oskudice, tako i zbog bolesti, kako zbog nedostatka hrane, tako i zbog
nedostatka zdravlja.
U ovu bedu sirotinje sam se mnogo puta osvedočio svojim očima, a
ponekad bio u prilici da vidim i milosrdnu pomoć koji su neki sažalni ljudi
svakodnevno davali takvima, šaljući im pomoć i snabdevajući ih i u
lekovima i u hrani, svakoj drugoj vrsti potreba za koje bi pronašli da im
nedostaju; i uistinu treba odati priznanje naravi ljudi tih dana i ovde
napomenuti kako su ne samo velike sume novca već 
vrlo velike
 sume novca
milosrdno slate gradonačelniku i odbornicima da bi se pomoglo i olakšalo
siromašnim bolesnicima, kako je sila običnih ljudi svakodnevno slala
zamašne svote za tu pomoć i kako su slali ljude da ispitaju u kakvim su
uslovima neke bolesne i zaražene porodice i da ih pomognu; štaviše, neke
milosrdne dame bile su toliko podstaknute vatrenim milosrđem u svojim
dobročinstvima i tako pune poverenja u zaštitu Proviđenja u vršenju velike
dužnosti milosrđa da su lično išle raznoseći milostinju sirotinji i čak su
posećivale siromašne porodice, mada bolesne i zaražene, u samim njihovim
kućama, unajmljujući negovateljice da se brinu tamo gde je takva briga
nedostajala, naručujući apotekare i hirurge, prve da ih snabdevaju lekovima i
plasterima, ili onim stvarima koje su im bile potrebne, i druge da seku i
povijaju guke i tumore, gde je to bilo potrebno; deleći svoje blagoslove
sirotinji da bi im se suštinski olakšalo, kao i vatrene molitve za njih.
Neću se usuditi da kažem, kako neki čine, da od ove nevolje nije pao
nijedan od ovih milosrdnih ljudi; ali ovo mogu reći, mada nisam čuo ni za
koga ко je pao u nevolju, što pominjem da bih ohrabrio druge u slučajevima
sličnih nesreća; nesumnjivo, oni koji daju siromašnima posuđuju Gospodu i
On će im to vratiti, oni koji dovode u opasnost sopstvene živote da bi dalisirotinji, i da bi sirotinji olakšali i pomogli u bedi kakva je ova, mogu se
nadati da u svom delu budu zaštićeni.
Nije ovakvo milosrđe bilo tako izuzetno vezano za malo ljudi, već (jer ne
mogu lako prestati da о ovome govorim) milosrđe bogatih, kako u gradu i
predgrađima, tako i u unutrašnjosti, bilo je tako veliko da je, jednom rečju,
bila pružena potpora i pomoć silnom broju ljudi koji bi inače neizbežno
propali zbog oskudice, kao i bolesti; i mada ne verujem da mogu ja, ili iko
drugi, znati tačno koliko je razdeljeno, opet verujem da je, poput jednog
kojeg sam slušao, a koji se tom stvari pomno bavio, ne samo razdeljeno više
hiljada funti već više stotina hiljada funti 
27
 da bi se olakšalo sirotinji ovog
nesrećnog, unesrećenog grada; štaviše, jedan čovek me je uveravao da bi
mogao izračunati kako je sto hiljada funti sedmično bilo deljeno od strane
crkvenih starešina u više parohija, gradonačelnika i odbornika u više okruga i
posebnim odredbama veća i sudija u onim krajevima gde su oni bili
odgovorni, i sve to preko one lične pomoći koje su delile milostive ruke na
način koji sam opisao; i ovo je trajalo više sedmica zaredom.
Priznajem da je ovo vrlo velika suma; ali ako je tačno da je samo jedne
sedmice za pomoć sirotinji u parohiji Kriplgejt podeljeno 17.800 funti, kako
mi je saopšteno, i što zaista verujem da je tačno, ni ovo drugo ne bi bilo
nemoguće.
Nesumnjivo je da se ovo mora uračunati među mnoge znakove dobrog
Proviđenja koje se brinulo о ovom velikom gradu i među kojima ih ima još
mnogo vrednih da se zabeleže - hoću da kažem, ovo je jedan od vrlo
upadljivih, da se Bogu svidelo da na taj način dirne srca sveta koji je živeo u
svim krajevima kraljevine, da tako spremno doprinesu da bi se olakšalo i
pomoglo siromašnima u Lonodnu, sve dobre posledice koje je to imalo, a
posebno u spašavanju života i oporavljanju mnogih hiljada i očuvanja mnogih
hiljada porodica od propasti i gladi.
I sada kada govorim о milostivom ponašanju Proviđenja u ovom dobu
nesreće, ne mogu da opet ne pomenem, mada sam u tome raznim prilikama
već govorio više puta, razvoj boleštine; kako je počela u jednom delu grada i
zatim napredovala postepeno i sporo od jednog do drugog dela, kao mračni
oblak koji prolazi iznad naših glava koji se, dok se zgušnjava i prekriva
vazduh najednom delu, raz vedra va se na drugom; kako je kuga, besneći odzapada prema istoku, popuštala prema zapadu, zahvaljujući čemu su oni
delovi grada koji još nisu bili zahvaćeni, ili koje je napustila i istrošila svoj
bes bili (kao što su bili) pošteđeni da bi mogli pomoći i olakšati drugima;
dok bi, međutim, da se boleština proširila preko čitavog grada i predgrađa
najednom, besneći svuda podjednako, kao što je ranije činila u nekim
mestima, u drugim zemljama, bili savladani najednom svi stanovnici, i
umiralo bi ih po dvadeset hiljada dnevno, kao što se priča da se dešavalo u
Napulju; niti bi bilo ljudi sposobnih da pomognu i olakšaju drugima.
Jer, mora se primetiti kako su ljudi, tamo gde je kuga bila u punoj snazi,
bili vrlo jadni i užas je bio neizreciv. Ali samo malo pre nego što bi ona
dostigla neko mesto, ili čim bi otišla, ljudi su postajali sasvim drukčiji; i ne
preostaje mi ništa drugo do da obznanim kako se kod svih nas moglo naći
mnogo toga zajedničkog ljudskoj vrsti sve to vreme, naime da zaboravi na
brigu čim opasnost prođe. Ali, о tome ću još govoriti.
Ne srne se zaboraviti da se ponešto ne napomene о trgovini za vreme
opšte nesreće, i to kako о inostranoj trgovini, tako i о našoj domaćoj.
Što se inostrane trgovine tiče, tu nema mnogo da se kaže. Sve trgovačke
nacije Evrope poplašile su se od nas; nijedna luka Francuske, niti Holandije,
niti Spanije, niti Italije nije dozvoljavala ulaz našim brodovima niti saobraćala
sa nama; zapravo smo sa Holanđanima bili u vrlo rđavim odnosima i besneo
je veliki rat sa njima, mada smo bili u vrlo lošem stanju za spoljni rat, kada
smo imali tako strašnog neprijatelja da se sa njim borimo kod kuće.
Tako su i naši trgovci bili potpuno zaustavljeni; njihovi brodovi nisu
mogli ići nikuda - to znači, nikuda napolje; njihove proizvode i robu - to
znači, našeg porekla - niko napolju ne bi ni takao. Plašili su se naše robe
koliko i naših ljudi; i zaista su imali razloga; jer naši proizvodi od vune bili
su prijemčivi za zarazu koliko i ljudska tela i ako bi ih pakovala zaražena
osoba, bili bi zaraženi i bilo bi ih opasno dotaći kao i zaraženog čoveka; i
zato, kada bi neki brod iz Engleske dospeo do stranih zemalja, ako bi iskrcali
robu na obalu, uvek bi morali otvoriti denjkove i zračiti ih na mestu
određenom za takvu namenu. Ali brodu iz Londona ne bi dozvolili da uđe u
luku, još manje da istovari svoju robu pod bilo kakvim uslovima, i tako
strogo se sa njima postupalo naročito u Španiji i Italiji. U Turskoj i na
Ostrvima lukova, kako su ih zvali, kako onima koja su pripadala Turcima
tako i Venecijancima, nisu bili tako kruti. U početku nije bilo nikakvihsmetnji; i četiri broda koja su išla u Italiju - to jeste u Livorno i Napulj -
pošto im je odbijen ulaz, nastavili su za Tursku i tamo im je bilo dozvoljeno
da istovare svoj tovar bez ikakve teškoće; samo što, kada su stigli tamo, deo
njihovog tovara nije bio pogodan za prodaju u toj zemlji; a pošto je drugi deo
bio namenjen trgovcima u Livornu, kapetani brodova nisu imali ni pravo ni
naređenje da njime raspolažu; tako je među trgovcima došlo do velikih
nedoumica. Ali nužda zakon menja i trgovci iz Livorna i Napulja poslali su
im poruku da se pobrinu о zaradi na onome što je trebalo biti poslato u ove
luke, a da se drugim brodovima vrati ono što je bilo nepogodno za prodaju na
pijacama u Smirni i Skanderonu.
Ove nevolje bile su još veće u Španiji i Portugaliji, jer oni nisu
dozvoljavali nikakvim našim brodovima, a naročito onim iz Londona, da uđu
u ijednu od njihovih luka, još manje da istovare tovar. Postoji izveštaj о tome
kako je jedan od naših brodova krišom iskrcao svoj tovar, među kojem su
bili neki denjkovi engleske odeće, pamuka, raznih vunenih tkanina i slične
robe i da su Španci sve to spalili kaznivši smrću ljude povezane sa njihovim
iskrcavanjem. Ovo je, verujem bilo delimično istinito, mada ne mogu
potvrditi; ali se ne čini neverovatnim, pošto se videlo koliko je velika
opasnost i kako je žestoka zaraza u Londonu.
Slično sam čuo da je kuga bila prenesena u te zemlje nekim našim
brodovima, a naročito u luku Faro u kraljevstvu Algarve, koje je pripadalo
portugalskom kralju i da je tu više osoba umrlo; ali to nije potvrđeno.
Na drugoj strani, mada su se Španci i Portugalci tako ustručavali od nas,
sasvim je sigurno da se kuga (kako je već bilo rečeno) najviše držala u
početku onog dela grada blizu Vestminstera, dok je trgovački deo grada (kao
što je grad unutar bedema i uz vodu) bio savršeno zdrav sve do samog
početka jula, a brodovi na reci sve do početka avgusta; jer je do 1. jula u
čitavom gradu unutar bedema umrlo svega sedmoro, a šezdeset u
sloboštinama, a samo jedan u svim parohijama Stepnija, Oldgejta i Vajtčepela
i svega dvoje u osam parohija Sautvarka. Ali je onima napolju sve to bilo
isto, jer su zle vesti da je grad London zaražen prešle ceo svet i niko se nije
pitao kako se razvija zaraza ili koji je deo grada pošteđen, a koji zahvaćen.
Ali, kada je počela da se širi, to je išlo tako brzo i broj mrtvih je
najednom tako skočio da nije bilo nikakve svrhe da se vesti о tome umanjuju
ili da se ljudi napolju uveravaju da misle bolje nego što jeste; dovoljan je bioonaj račun koji su pokazivali sedmični izveštaji; a to što je po njima umiralo
dve do tri ili četiri hiljade sedmično bilo je dovoljno da uzbuni sav trgovački
svet; a vreme koje došlo, tako strašno u samom gradu, čitav svet je, mogao
bih reći, diglo na noge protiv toga.
Takođe možete biti sigurni kako priče о ovim stvarima nisu usput ništa
gubile. Kuga je sama po sebi dovoljno strašna i uznemirenje ljudi dovoljno
veliko da možete shvatiti ovo što sam rekao. Ali su glasine bile neizmerno
gore i ne treba se čuditi što su se naši prijatelji napolju (naime, kao posebno
oni koji su bili u vezi sa mojim bratom, u Portugaliji i Italiji, sa kojima je
najviše trgovao) čuli da u Lonodnu umire po dvadeset hiljada sedmično; da
mrtvi leže nesahranjeni u gomilama; da nema dovoljno živih da sahrane
mrtve, ni zdravih da se brinu о bolesnima; da je tako zaraženo i čitavo
kraljevstvo, te da je to jedna opšta bolest za kakvu se još nije čulo u ovim
krajevima sveta; i da su nam teško verovali kada smo ih obaveštavali kako
stvari uistinu stoje i kako nema ni deseti deo mrtvih; kako je ostalo 500.000
ljudi da sve vreme žive u gradu; da su ljudi opet počeli da se šetaju ulicama i
da se vraćaju oni koji su pobegli, da ne nedostaje ni uobičajena gužva sveta
na ulici, mada svakoj porodici može nedostajati poneki rođak ili sused i
slično. Hoću da kažem kako oni u ove stvari nisu verovali; i kada biste se
sada raspitivali po Napulju ili drugim gradovima italijanske obale, tamo bi
vam rekli kako je, pre mnogo godina, bila strašna zaraza u Londonu u kojoj
je, kako je rečeno, umiralo po dvadeset hiljada sedmično itd., upravo onako
kako smo mi u Londonu slušali о kugi u gradu Napulju godine 1656, u kojoj
je umiralo 20.000 ljudi dnevno, za šta sam ja prilično uveren da je potpuno
netačno.
Ali ovi dramatični izveštaji mnogo su šta odlučili о našoj trgovini, iako su
bili nepravedni i štetni po sebi, jer je prošlo mnogo vremena pošto se kuga
završila i dok se naša trgovina u tim krajevima sveta nije oporavila; a
Flamanci i Holanđani (a naročito ovi drugi) imali su od toga velike koristi
zadobivši za sebe čitava tržišta i čak kupujući naše proizvode u više krajeva
Engleske gde nije bilo kuge, i noseći ih u Holandiju ili Flandriju, a odatle ih
prenoseći u Spaniju i Italiju, kao da su ih oni napravili.
Ali su povremeno bivali otkrivani i kažnjavani; hoću reći, njihova roba i
brodovi bili su plenjeni; jer je bila istina da su naši proizvodi, kao i naši ljudi,
bili zaraženi, i da ih je bilo opasno dotaknuti ili otvoriti ili udahnuti njihovmiris, te su ljudi, koji su se usuđivali na ovu tajnu trgovinu ne samo prenosili
zarazu u sopstvenu zemlju već takođe i u nacije sa kojima su ovom robom
trgovali; u šta, s obzirom na to koliko mnogo života može biti izgubljeno kao
posledica ovakvog ponašanja, nijedan čovek od savesti ne može dozvoliti da
bude umešan.
Neću da tvrdim da su ti ljudi načinili neku štetu, mislim, ovakve vrste.
Ali sumnjam da bih mogao biti tako uzdržan kada je о našoj zemlji reč; jer, ili
zahvaljujući ljudima iz Londona, ili trgovinom koja ih je nužno dovodila u
vezu sa svakom vrstom ljudi u svim zemljama i svakim značajnijim gradom,
hoću reći da se upravo ovako kuga raširila pre ili kasnije po čitavom
kraljevstvu kako u Londonu, tako i u svim gradovima i velikim varošima,
naročito u onim sa razvijenom manufakturom, kao i lukama; tako su, pre ili
kasnije, sva značajnija mesta u Engleskoj bila manje ili više zahvaćena
pošašću, kao i ponegde Irsko kraljevstvo, mada ne u toj meri. Kako su stvari
stajale sa ljudima u Škotskoj, nisam bio u prilici da se raspitam.
Treba primetiti da je, dok je kuga stalno besnela u Londonu, u spoljnim
lukama, kako su ih nazivali, bio vrlo veliki promet, naročito ka okolnim
zemljama i našim posedima. Na primer, gradovi Kolčester, Jarmut i Hal, na
toj strani Engleske, izvozili su u Holandiju i Hamburg proizvode okolnih
zemalja više meseci nakon što je trgovina sa Londonom bila, kao što je bila,
potpuno prekinuta; slične su bile veze gradova Bristola i Eksetera, kao i luke
Plimut, sa Španijom, Kanarima, Gvinejom i Zapadnom Indijom, a naročito sa
Engleskom; ali, kako se kuga širila svuda postoje u Londonu dostigla onakav
onakav stepen kakav je dostigla u avgustu i septmbru, tako je i većina ovih
gradova bila, pre ili kasnije zaražena; i tada se desilo, kako već biva, da se
trgovina našla pod opštom zabranom ili bila potpuno zaustavljena - kao što
ću već ispričati kada dođem do naše domaće trgovine.
Mora se, opet, napomenuti jedna stvar: kako su oni brodovi koji su ipak
stizali (kao što je ih je, budite sigurni, bilo puno), neki koji su bili napolju po
čitavom svetu već jedno duže ranije vreme i koji, kada su krenuli nisu ništa
znali о zarazi ili bar ne da je tako strašna - smelo dolazili rekom i istovarivali
svoj teret onako kako su morali, izuzev u ona dva meseca avgusta i
septembra, kada se zaraza svom težinom obrušila, kako sam možda rekao,
svuda oko Bridža i niko se nije jedno vreme usuđvao da se bavi bilo kakvim
poslom. Ali kako je ovo potrajalo svega nekoliko sedmica, brodovi koji suse vraćali kući, naročito oni čiji teret nije bio podložan kvarenju, išli su
privremeno na sidro nedaleko od Pula 
28
 ili u gornjem delu reke, čak i tako
nisko do reke Medvej, gde ih je pobeglo više; a drugi su bili oko Nora ili
Houpa ispod Grejvsenda. Tako se desilo da se u poznom oktobru pojavila
velika flota brodova koji su se vraćali kući, kakva nikada ranije nije viđena.
Dve vrste trgovine odvijale su se rečnim putem za sve vreme zaraze sa
tek malo ili nimalo prekida, i bile su od velike koristi jadnim, unesrećenim
ljudima u gradu; i to je bila priobalna trgovina kukuruzom i trgovina ugljem iz
Njukastla.
Prva se posebno odvijala malim brodićima od luke Hal i drugih mesta u
Hamberu i njima su velike količine kukuruza bile dovožene iz Jorkšira i
Linkolnšira. Drugi deo ove trgovine stizao je iz Lina, iz Norfolka, iz Velsa i
Bernhama i iz Jarmuta, sve iz jedne iste grofovije; a treća grana je vodila od
reke Midvej i iz Militona, Fiveršejma, i Sendviča i svih drugih malih mesta i
luka oko obale Kenta i Eseksa.
Takođe se odvijala razvijena trgovina od obale Safolka, kukuruzom,
maslacem, i sirom; ovi brodovi stalno su održavali trgovinu i bez prekida su
dolazili na pijacu još uvek znanu pod imenom Ber Kej, gde su obilno
snabdevali grad kukuruzom kada su počele da opadaju isporuke kopnenim
putem i kada su ljudi počeli da se zamaraju dolazeći iz raznih mesta u zemlji.
Ovo je takođe velika zasluga razboritosti i uprave gradonačelnikove, koji
je i te kako vodio brigu da vlasnici brodova i mornari budu sačuvani od
svake opasnosti kada dođu, omogućujući da njihov kukuruz bude prebačen
svaki put kada bi oni želeli na pijacu (stoje, opet, bilo vrlo retko) i brinuvši
se da odmah istovare i raspodele njihovi brodovi sa kukuruzom, tako da
skoro nisu bili u prilici da silaze sa svojih brodova ili brodića, novac im je
uvek bio donošen na palubu i stavljan u sud sa vinskim sirćetom pre nego što
bi im bio odnesen.
Druga trgovina, ugljem, odvijala se od Njukastla-na-Tajnu, i bez nje bi se
grad našao u velikoj nevolji; jer ne samo na ulicama, već su se i u privatnim
kućama sagorevale velike količine uglja, čak i za sve vreme leta i najtoplijeg
vremena, pošto su tako savetovali lekari. Neki su se tome protivili i tvrdili
da, ako se kuće i sobe održavaju toplim, to pospešuje boleštinu, koja već
fermentuje i greje se u krvi; da je poznato kako se ona širi i razvija za toplogvremena a opada po hladnoći; i zato su smatrali da su sve kužne boleštine
gore po vrućini, jer se hrane i dobijaju snagu za toplog vremena i zato, kao
što se i desilo, napreduju na vrućini.
Drugi su govorili kako se slažu da toplo vreme može pospešiti zarazu -
kao što vrelina i zapara ispunjavaju vazduh gamadima i hrane bezbrojne vrste
štetnih stvorova što obitavaju u našoj hrani, u biljkama i čak u našim telima
samim onim zadahom od kojeg se može razvijati zaraza; takođe da vrućina u
zraku, ili vrelo vreme, kako to obično nazivamo, čini da su tela opuštena i
umorna, zamara organe, otvara pore i čini nas mnogo prijemčivijim na zarazu
ili svaku vrstu lošeg uticaja, bilo da potiče od otrovnih isparenja ili ma kakve
druge stvari u zraku; ali da toplota vatre, a naročito ona toplota u kući koja
potiče od uglja, ima sasvim drukčije dejstvo; ta toplota nije iste vrste, već je
brza i žestoka, i ona ne hrani već guta i rastura sve one štetne pare koje druge
vrste toplote više isparavaju i zadržavaju nego što razdvajaju i spaljuju.
Osim toga, smatrali su da sumporni i ugljenikovi sastojci, koji se često nalaze
u uglju, sa ostalim tvarima koje gore, mnogo pomažu da se vazduh očisti i
pročisti i održavaju ga zdravim i sigurnim za disanje pošto su štetni sastojci,
kako je rečeno, rastureni i sagoreni.
U to vreme prevladalo je ovo drugo mišljenje i, čini mi se, sa dobrim
razlogom; a to je potvrdilo i iskustvo građana, jer mnoge kuće koje su stalno
održavale vatru po sobama nikada nisu bile zaražene; tome moram pridružiti i
sopstveno iskustvo, dobra vatra je održavala naše sobe prijatnim i zdravim i,
uistinu, verujem da je tako održala i čitavo naše domaćinstvo više nego da je
bilo suprotno.
Ali da se vratim trgovini ugljem. Nije bilo malih poteškoća kada je ona
pokrenuta, jer smo tada bili u otvorenom ratu sa Holanđanima, i holandski
gusari su u prvo vreme plenili veliki broj naših brodova, što je ostale nateralo
na oprez i primoralo ih da se kreću isključivo u flotama. Ali, posle nekog
vremena ili su se gusari počeli plašiti da ih plene, ili su njihovi gospodari,
Provincije, počele da se plaše da oni to čine i zabranili im, bar dok je trajala
kuga, što je stvari učinilo boljim.
Zbog sigurnosti ovih trgovaca sa severa, brodovima sa ugljem je
gradonačelnik naredio da da ne dolaze najednom u Pul u velikom broju i
odredio je jedrilice i druge brodiće da se opreme, idu tamo nizvodno sve do
Deptforda i Griniča, a neki još i dalje.Drugi su prenosili velike količine uglja do onih mesta gde su brodovi
mogli prići obali, kao što su Grinič, Blekvol i druga mesta, u velikim
gomilama, kao spremne za prodaju; ali pošto su skupljane tek kada bi
brodovi koji su ih doneli otišli, tako mornari nisu imali nikakvog dodira sa
ljudima sa reke, niti su se približavali jedni drugima.
Opet sav oprez nije mogao potpuno sprečiti da se boleština ne zapati i
među ugljarima; što znači na brodovima, na kojima je umro veliki broj
mornara; a što je bilo još gore, oni su je preneli do Ipsviča i Jarmuta, do
Njukastla-na-Tajnu i drugih mesta na obali - gde je, a naročito u Njukastlu i
Sanderlendu, kuga odnela veliki broj ljudi.
Naravno, ovolike zapaljene vatre, koje su pominjane, trošile su
neuobičajene količine uglja; i posle jednog ili dva zastoja u trgovini, da li
zbog lošeg vremena ili neprijateljskog upada, ne sećam se, cena uglja skočila
je visoko, čak i do 4 funte po čalderu; 
29
 ali je pala čim su brodovi opet došli
i, kako su kasnije imali slobodan prolaz, cena je ostala vrlo umerena tokom
čitave godine.
Vatre koje su ovim prilikama paljene po javnim mestima, koliko sam ja
izračunao, morale su grad koštati oko 200 čaldera uglja sedmično da bi
gorele stalno, što je uistinu ogromna količina; ali, kako se to smatralo
neophodnim, nije se štedelo. Opet, kako su se neki lekari bunili, nisu gorele
četiri ili pet dana. Vatre su bile ovako uređene:
Jedna kod Kastom Hausa, jedna kod Bilingsgejta, jedna kod Kvinhita i
jedna kod Tri vrane; jedna kod Blekfrajrsa i druga na kapiji kod Bredvela;
jedna na uglu ulice Lidenhol i Grejsčerča; jedna na severnoj i druga na južnoj
kapiji Rojal Eksčejndža; jedna kod Gild Hola i jedna kod kapije Blekvol Hol;
jedna kod gradonačelnikovih vrata u Sv. Heleni, jedna na ulazu u Crkvu Bou,
ne sećam se da li je bila još neka kod gradskih kapija, ali znam da je jedna
bila kod Bridžfuta, baš pored Crkve svetog Magnusa.
Znam da su se neki zbog ovoga bunili i govorili kako je tu više ljudi
umrlo zbog vatri; ali čikam one koji to tvrde da ponude i dokaze, ili ništa od
svega neću verovati.
Ostaje da se iznesu još neki podaci о stanju domaće trgovine u Engleskoj
toga vremena, a posebno oni koji se odnose na manufakture i gradsku
trgovinu. Kada je izbila zaraza, nastao je, kako je lako pretpostaviti, velikistrah među ljudima i, kao posledica, potpuna obustava trgovine izuzev u
namirnicama i onome što je neophodno za život; a čak i u ovim stvarima,
pošto je silan svet pobegao a još silniji se razboleo, jedva da je dosezala dve
trećine, ako ne i polovine, one koja se ranije odvijala.
Bog je dao vrlo plodnu godinu kukuruzom i voćem, ali ne i pšenicom ili
senom - što znači da je hleb bio jeftin, jer je u njemu bilo mnogo kukuruza.
Meso je bilo jeftino jer nije bilo sena; ali maslac i sir bili su iz istog razloga
skupi, a seno se na pijaci iza Vajtčepel Barsa prodavalo 4 funte po tovaru.
Ali ovo nije pogađalo sirotinju. Izuzetno mnogo je bilo svih vrsta voća, kao
što su jabuke, kruške, šljive, višnje, grožđe i bile su još jeftinije jer je bilo
manje ljudi; ali zato ih je sirotinja preterano jela, i to je izazivalo grčeve,
trbobolju, mučninu koja ih je obično pripremala za kugu.
Ali da se vratimo trgovini. Pre svega, izvoz je bio obustavljen ili, u
najboljem slučaju, često prekidan i odvijao se uz teškoće što je dovelo do
prekida svake proizvodnje koja je, obično, išla za izvoz; iako su ponekad
trgovcima napolju tražili robu, opet je malo bilo slano, svi prolazi su bili
zatvoreni, tako da engleski brodovi nisu bili primani, kako je već rečeno, u
njihove luke.
Ovo je dovelo do obustave proizvodnje svega za izvoz u najvećem delu
Engleske, osim u nekim spoljnim lukama; a čak je i tu bila brzo obustavljena,
jer svuda se pojavila kuga. Ali mada se to desilo u čitavoj Engleskoj, opet je,
što je bilo još gore, stala sva unutrašnja trgovina proizvodima, naročito onima
kojima su se uobičajeno bavili Londonci, i stala je najednom, jer je stala sva
trgovina u gradu.
Sve zanatlije grada su se, kako sam već kazao, našle bez posla; i ovo je
dovelo do otpuštanja bezbrojnih nadničara i radnika svih vrsta, pošto se ništa
više nije radilo osim onoga što je bilo apsolutno neophodno.
Ovo je za posledicu imalo to da je mnoštvo samih ljudi, kao i porodica,
ostalo bez ikakvih sredstava za život jer su zavisili od rada očeva porodica;
hoću da kažem, pali su u najdublju bedu; i moram odati hvalu gradu
Londonu, koja će se pronositi stolećima, kada god se ovo bude pominjalo, što
su tolike hiljade onih koji bi se inače razboleli i propali bile snabevene
milosrđem; i tako mogu biti sigurni da niko nije propao zbog nemaštine,
makar niko od onih о kojima su vlasti išta znale.
Zastoj u manufakturnoj trgovini bacio bi ljude u još veće poteškoće davelike gazde, suknari i drugi, nisu do krajnjih granica svojih skladišta i svojih
snaga održavali proizvodnju zadržavajući sirotinju na poslu u veri da će, čim
bolest nestane, imati narudžba srazmerno gubitku koji su trpeli. Ali pošto su
samo ovakve gazde bile bogate da tako čine, a mnogo je bilo siromašnih koji
to nisu mogli, manufaktura u Engleskoj je grdno trpela i sirotinja čitave
Engleske je bila pogođena nevoljom koja je zahvatila samo London.
Istina je da im je sledeće godine bilo u potpunosti nadoknađeno drugom
strašnom nevoljom koja je pogodila grad; tako da je grad jednom nevoljom
osiromašio i oslabio unutrašnjost a drugom, mada u svojoj vrsti tako
strašnom, obogatio unutrašjost i omogućio joj boljitak; jer su ogromne
količine stvari za domaćinstvo ili odevanje i drugih stvari, uz čitava skladišta
za trgovine i radionice, nestali u požaru koji je pohodio London sledeće
godine, nakon ove pošasti. Neverovatno je kakva je živost nastala u ćelom
kraljevstvu da bi se načinila roba koje je nedostajalo i nadoknadio gubitak;
ukratko, sve su radničke ruke u naciji poslate na posao i za narednih nekoliko
godina bilo ih je nedovoljno da snabdevaju pijacu i odgovore narudžbama.
Takođe, naše robe nije bilo ni na stranim pijacama zbog zastoja koji je
prouzrokovala kuga i pre nego što je opet dozvoljena slobodna trgovina; i
rastući zahtev kod kuće za svakom vrstom robe umešao se u to; tako da
nikada nije upamćena takva trgovina po Engleskoj kakva je bila u prvih
sedam godina nakon kuge i nakon požara u Londonu.
Ostaje sada da se govori о milosrdnom delu ovog strašnog kušanja.
Poslednje sedmice septembra kuga je počela da jenjava, njen bes da se
slišava. Sećam se svoga prijatelja dr Hita, koji me je posetio sedmicu ranije
rekavši mi da je siguran da će njena žestina početi da se stišava za nekoliko
dana; ali kada sam video izveštaj za tu sedmicu, najviši u čitavoj godini, jer
je iznosio 8297 umrlo od svih bolesti, to sam mu prebacio i pitao ga odakle
mu takvo rasuđivanje. Njegov odgovor, opet, nije bio tako začuđujući kako
sam mislio da će biti. „Gledaj”, reče on, „ро broju koji je u ovom času
bolestan i zaražen, trebalo bi da poslednje sedmice bude dvadeset a ne samo
osam hiljada mrtvih, da je kuga tako smrtonosna kao što je bila pre dve
sedmice; jer tada je obično ubijala za dva ili tri dana, sada joj treba najmanje
osam ili deset; a tada se jedva oporavljao jedan od pet, dok sam sada
primetio da se oporavljaju dvojica od petorice. I, veruj u to što ti govorim,
sledeći sedmični broj će biti manji i videćeš kako se oporavlja mnogo većibroj nego što je do sada bilo; jer mada je silno mnoštvo sveta sada svuda
zaraženo i mnogo ih se svakodnevno razboljeva, opet ih neće umreti tako
mnogo kao ranije, jer je zloća boleština smanjena”, dodajući kako se on sada
počinje nadati, štaviše, ne samo nadati, da je zaraza prošla svoj vrhunac i da
sada odlazi; i tako je uistinu i bilo, jer je sledeće sedmice, kako rekoh,
poslednje u septembru, zbir pao za skoro dve hiljade.
Istina je da je kuga još bila na zastrašujućoj visini i sledeći zbir nije bio
ispod 6460, a onaj, odmah nakon, 5720; ali opet je opažanje moga prijatelja
bilo valjano, i pokazalo se kako se ljudi oporavljaju brže i u većem broju
nego što se ranije dešavalo; a uistinu, da nije bilo tako, u kakvom bi se stanju
našao grad London? Jer, po mom prijatelju, u tom času nije bilo manje od
60.000 zaraženih ljudi od kojih je, kako je rečeno, umrlo 20.477 a skoro
40.000 ih se oporavilo; dok bi, da je bilo onako kako je bilo ranije, 50.000
od toga broja verovatno umrlo, ako ne i više, a još bi ih se 50.000 razbolelo;
jer, jednom rečju, razbolelo se silno mnoštvo sveta i činilo se kao da niko
neće umaći.
Ali istinitost ove ocene moga prijatelja postala je još izraženija u sledećih
nekoliko sedmica, jer se pad nastavio i tako je sledeće sedmice u oktobru
zbir pao za 1843 i mrtvih od kuge je bilo svega 2665; a sledeće sedmice pao
je za još 1413, a još se moglo jasno videti da je silno mnoštvo sveta bolesno,
štaviše, još bolesnije nego ranije i mnoštvo ih se razboljevalo svaki dan ali
(kako je rečeno) zloća bolesti se blažila.
Kakva je nepromišljena narav naših ljudi (da li takva jeste ili nije po
čitavom svetu, nije moj posao da istražujem) video sam jasno kako onda
kada su se pred prvim strahom od zaraze počeli da kriju jedni od drugih, da
beže iz kuća i iz grada u neizmernom i, kako sam mislio, neopravdanom
strahu, tako i sada, kako se ovo opažanje raširilo, to jeste da boleština više
onako ne zahvata, a da kada zahvati više nije tako smrtonosna, i videvši da se
mnoštvo naroda svakodnevno oporavlja, obuzela ih je takva nepromišljena
hrabrost i postali su tako nebrižljivi о sebi kada je u pitanju zaraza da nisu
marili za kugu ništa više nego za običnu groznicu, uistinu ni toliko. Ne samo
što su odvažno išli u društvo onih sa tumorima i gukama na sebi i tako
postajali očigledno kužni, već su jeli i pili sa njima, štaviše, išli im u kuće da
ih posete i čak, kako sam čuo, u same sobe gde su ovi ležali bolesni.
Ovo ne mogu smatrati razumnim. Moj prijatelj dr Hit se slagao, i to je iziskustva bilo jasno, da boleština zahvata kao i uvek i da ih se isto razboljeva,
ali je samo smatrao da tako mnogo onih koji su se razboleli ne umire; ali ja
mislim da ih je za to vreme mnogo umrlo, i da je u najmanju ruku sama
boleština bila užasna, osipi i guke bolni i da opasnost smrti nipošto nije
prestala za bolesne, mada smrt nije bila tako česta kao pre; sve ove stvari,
zajedno sa zamornim lečenjem, odvratnošću bolesti i drugim stvarima, bile su
dovoljne da odvrate svakog živog čoveka od opasnog mešanja sa bolesnim
ljudima i da ih učine skoro isto onoliko uznemirenim u izbegavanju zaraza
kao i ranije.
Staviše, bila je bar jedna stvar koja je samu mogućnost da se čovek
razboli činila strašnom, a to je bilo strašno paljenje kiselinama, koje su
hirurzi stavljali na guke da bi ove pukle i iscedile se, čak i da sve do kraja
opasnost od smrti nije bila tolika. Takođe, nepodnošljive muke od guka koje,
makar ljude i nisu činile da se izbezume i pometu kako je bivalo ranije, о
čemu sam već dao nekoliko primera, opet su podvrgavale obolelog
neopisivim mukama; i oni koje je bolest zadesila, mada su spasli svoj život,
opet su imali gorkih prigovora na račun onih koji su im rekli da više nema
nikakve opasnosti i tužili su zbog svoje brzopletosti i ludosti, koja ih je
odvažila da se nađu u dodiru sa bolešću.
Nije se ovakvo nebrižljivo ponašanje ljudi ovde završavalo, jer su mnogi
koji su odbacili opreznost propatili još i više i, mada ih je mnogo izmaklo,
opet ih je mnogo umrlo; verovatno je ova opšta nepažnja bila razlog što broj
pogreba nije padao brže nego što se moglo očekivati. Jer, dok se priča о
svemu širila gradom kao munja i ljudska pamet bila time posednuta, čak čim
se pojavio prvi veliki pad u izveštajima, otkrili smo da se sledeća dva zbira
nisu smanjila u srazmeri; razlogom smatram to što su ljudi tako brzopleto
jurnuli u opasnost, zapostavljajući svu prethodnu opreznost, brigu i
uzdržanost sa kojoma su se ranije ponašali uzdajući se u to da ih bolest neće
dohvatiti - a ako ih i dohvati, da od nje neće umreti.
Lekari su se opirali, koliko god su mogli, ovakvom nepromišljenom
ponašanju ljudi i izdavali štampana uputstva rasturajući ih po čitavom gradu i
predgrađima, savetujući ljude da nastave da budu uzdržani i da se i dalje drže
najvećeg opreza u svom svakodnevnom ponašanju, plašeći ih opasnošću da
se bolest ne vrati na čitav grad i govoreći im kako bi takav povratak mogao
biti kobniji i opasniji nego stoje čitava pošast već bila; sa mnogim dokazima irazlozima da im sve to objasne i dokažu, koji su suviše dugački da se ovde
ponavljaju.
Ali od toga nije bilo nikakve koristi; drske stvorove je obuzela prva
radost i bili su tako iznenađeni videvši veliki pad u sedmičnim izveštajima da
su bili neosetljivi za bilo kakve nove strahove i niko ih nije mogao uveriti da
gorčina smrti nije prošlost; i govoriti njima značilo je govoriti u vetar; tako su
otvorili prodavnice, šetali se ulicama, obavljali svoje poslove, pričali sa
svakim sa kim bi se našli u prilici da pričaju ne trudeći se da saznaju u
kakvom je zdravlju, ili su postali toliko nesvesni bilo kakve opasnosti čak i
onda kada su znali da ovaj nije zdrav.
Ovo nerazborito, brzopleto ponašanje koštalo je života mnoge koji su se
sa velikom brigom i opreznošću zaključali i ostali zatvoreni i koji su bili
Božijim staranjem i zahvaljujući ovakvom postupanju pošteđeni za vreme
najgore zaraze.
Ovo brzopleto i budalasto ponašanje ljudi je, kako rekoh, otišlo toliko
daleko da su im na kraju sveštenici skrenuli pažnju i izložili im i ludost i
opasnost; i ovo je nešto popravilo stvari, te su postali oprezniji. Ali je imalo
jednu drugu posledicu koja se nije mogla popraviti; jer, kako se prvi glas
proneo ne samo po gradu već i po unutrašnjosti, imao je slične posledice; a
svet je već bio toliko umoran bivajući tako dugo van Londona i tako željan
da se vrati da je nahrupio u grad bez straha i brige i počeo da se pokazuje po
ulicama kao da je sva opasnost prošla. Bilo je to zaista iznenađujuće gledati
jer, mada ih je još uvek umiralo od 1000 do 1800 sedmično, narod je
nahrupio u grad kao da je sve bilo u redu.
Posledica je bila da je prve sedmice novembra zbir porastao za 400; i,
ako mogu verovati lekarima, razbolelo ih se 3000 te sedmice, mnogi među
njima, takođe, pridošlice.
Nekakav Džon Kok, brijač, u Sv. Martinu, bio je očit primer toga; mislim
toga užurbanog povratka ljudi dok se kuga smirivala. Taj Džon Kok je
napustio grad sa čitavom svojom porodicom, zaključao svoju kuću i otišao u
unutrašnjost, kako su mnogi učinili; otkrivši da se kuga toliko povukla da je
u novembru umiralo 905 sedmično od svih bolesti, odvažio se opet kući. U
njegovoj porodici ih je bilo desetoro; hoću reći, on i žena, petoro dece, dva
šegrta i služavka. Jedva da je kod kuće sastavio sedmicu, i taman je otvorio
radnju i nastavio svoj zanat, a boleština je buknula u njegovoj porodici i zapet dana su svi pomrli osim jednoga; hoću reći, on sam, njegova žena, sve
petoro dece i njegova dva šegrta; i samo je služavka ostala živa.
Ali, Božija milost prema ostalima bila je veća nego što smo imali razloga
da verujemo; jer je zloća boleštine (kako sam rekao) bila potrošena, kuga
istrošena, dunuo je zimski vetar i vazduh je postao čist i hladan, sa oštrim
mrazevima; sve se smirivalo, najveći deo obolelih se oporavio i zdravlje se
počelo vraćati u grad. Bilo je, uistinu, nekih povrataka bolesti čak i u
decembru i zbir je porastao za stotinu; ali ovo je bilo zakratko i ubrzo su se
stvari vratile u svoj uobičajeni tok. I čudesno je bilo kako je grad odjednom
postao brojan, tako da stranac nikada ne bi mogao pomisliti koliki je broj
izgubljenih. Niti je nedostajalo stanovnika za njihove kuće; moglo se videti
malo ili nimalo praznih kuća, a ako ih je bilo, nije im nedostajalo zakupaca.
Voleo bih da mogu reći da je grad sada imao novo lice i da je ponašanje
ljudi postalo drukčije. Ja ne sumnjma da ih je bilo mnogo onih koji su
sačuvali duboka osećanja о tome kako su pošteđeni, i da su bili iz dubine
srca zahvalni Svemoćnoj ruci koja ih je štitila u tako opasnom vremenu; bilo
bi vrlo nepravedno drukčije suditi о tako brojnom gradu gde su ljudi bili tako
pobožni u vreme same pošasti; ali, sa izuzetkom onoga što se moglo naći u
pojedinim porodicama i ljudima, opšte ponašanje sveta bilo je upravo onakvo
kao i ranije i malo se razlike moglo primetiti.
Neki su, uistinu, govorili da je postalo gore; da je ljudski moral za ovo
vreme pao; da su ljudi, ogrubeli opasnošću u kojoj su se našli, poput mornara
nakon oluje, postali lošiji i gluplji, odvažniji i okoreliji u svojim grehovima i
nemoralu nego što su to bili ranije; ali ja neću ići tako daleko. Zahtevalo bi
nimalo kratku istoriju posebno ispripovedati kako se postepeno opet
uspostavljao nekadašnji sled stvari i kako su se vraćale u onaj tok u kojem
su bile ranije.
Neki delovi Engleske sada su bili onako žestoko zaraženi kako je London
već bio; gradovi Norvič, Peterburg, Linkoln, Kolčester i drugi sada su bili
zahvaćeni pošašću; i vlasti Londona sada su počele da objavljuju pravila za
naše ponašanje u vezi sa ovim gradovima. Istina je da mi nismo mogli
njihovim ljudima da zabranimo da dolaze u London, jer ih je bilo nemoguće
razlikovati od drugih; tako su, posle mnogo savetovanja, gradonačelnik i Veće
odbornika su bili prinuđeni da od toga odustanu. Sve što su mogli da učine
bilo je da upozore svet da ne primaju u svoje kuće takve ljude, niti darazgovaraju sa onima za koje znaju da dolaze iz zaraženih mesta.
Ali su isto tako mogli govoriti vazduhu, jer su ljudi Londona sebe
smatrali tako nedodirljivim na kugu da su prenebregavali sva upozorenja;
činili su se ubeđenim da se vazduh obnovio i da je poput čoveka, koji je
imao male boginje, te se ne može zaraziti ponovo. To je obnovilo uverenje da
je sva zaraza u vazduhu i da ne postoji ništa poput prenošenja kuge sa
bolesnih na zdrave; i tako je snažno ova mušica obuzela ljude da su se svi
bez razlike mešali, zdravi i bolesni. Ni sami muhamedanci, opremljeni svojim
principom predodređenosti neka bude šta bude, ne bi mogli biti više nemarni
nego ljudi iz Londona; onima koji su bili savršeno zdravi i koji su se kretali
po zdravom vazduhu, kako smo to zvali, u gradu, ništa nije predstavljalo da
idu u iste kuće i sobe, štaviše, čak i u iste postelje sa onima koji su imali
boleštinu i još se nisu oporavili.
Neki su, istina, platili svoju drsku smelost životima; bezbroj ih se
razbolelo i lekari su imali više posla nego ikada, sa jednom razlikom - više se
njihovih pacijenata oporavljalo; hoću reći, oni su se uglavnom oporavljali, ali
se sigurno više ljudi zarazilo i razbolelo sada, tako da ih je umiralo pet ili
šest stotina sedmično, jer su ljudi postali potpuno nemarni i u to vreme našli
su se u velikoj opasnosti po zdravlje od zaraze, a slabo su bili spremni da
čuju ili prihvate savet onih koji su ih upozoravali za njihovo dobro.
Tako su se ljudi vratili i uopšte je bilo vrlo čudno da se otkrivalo, kada
su se raspitivali za svoje prijatelje, kako su čitave porodice bile tako potpuno
zbrisane da na njih nije ostalo nikakvo sećanje, niti se mogao naći iko ко bi
posedovao ili mogao dokazati ikakvo pravo na ono malo što su ostavile; jer
takvim slučajevima ono što je moglo ostati uglavnom je bilo pokupljeno i
pokradeno, na ovaj ili onaj način.
Pričalo se da su takva napuštena dobra pripala kralju, kao opštem
nasledniku; о čemu smo čuli, a ja verujem da je delimično tačno, da je kralj
sve to darovao kao 
deodandum
 
30
 gradonačelniku i Veću odbornika, da se
koristi na dobrobit sirotinje, koje je bilo mnogo. Jer, ovo treba napomenuti -
mada je prilike za pomoć i razloga za nevolju bilo mnogo više kada je kuga
besnela nego sada kada je sve gotovo, opet je nevolja sirotinje sada bila
mnogo veća nego onda, pošto su svi izvori javnog milosrđa usahli. Ljudi su
smatrali da je glavno prošlo i zatvorili su svoje kese; dok su i dalje postojalipojedinačni slučajevi i nevolja onih u kojih je beda uistinu bila velika.
Mada se zdravlje vratilo u grad, opet još nije potekla trgovina sa
inostranstvom, niti su stranci još duže vreme puštali naše brodove u svoje
luke. Što se Holandana tiče, nerazumevanje između njih i našeg dvora je
izazvalo rat godinu ranije i trgovina je bila potpuno prekinuta; ali i Španija i
Portugalija, Italija i Berberija, kao i Hamburg i sve baltičke luke, još dugo su
bile uzdržane prema nama i nisu obnovile trgovinu sa nama mnogih meseci.
Boleština je odnela toliko mnoštvo, kako sam već govorio, da su mnoge
parohije, ako ne i sve, morale da naprave nova groblja, među kojima bih
pomenuo ono u Banhil Fildsu, od kojih su neka ostala u upotrebi do dana
današnjeg. Ali druga su napuštena i (što priznajem da pominjem sa izvesnim
prekorom) počela su da bivaju korišćena na drukčiji način, ili je kasnije na
njima nešto izgrađeno, mrtva tela uznemiravana, oskrnavljena, ponovo
prekopavana, neka čak i pre nego što im je meso otpalo sa kostiju, i
uklanjana kao đubre ili otpaci na druga mesta. Evo nekih primera koje sam
zapazio:
(1) Komad zemlje iza Gosvel Strita, blizu Maunt Mila, na kome su se
nalazili ostaci nekih šančeva ili gradskih utvrđenja, gde su ljudi na gomilu bili
sahranjivani iz parohija Oldgejt, Klerkenvel pa čak i iz samog grada. Ovo
zemljište je, kako se sećam, kasnije bio park, a posle toga je nešto na njemu
bilo izgrađeno.
(2) Komad zemlje odmah preko Blek Diča, kako se taj kraj tada zvao, na
kraju Holovej Lejna, u parohiji Šordič. Od tada služi za čuvanje stoke i za
uobičajenu upotrebu, ali nikako za sahrane.
(3) Gornji kraj Aleje Hend, u Bišopsgejt Stritu, koji je tada bio zeleno
polje i uglavnom se koristio za parohiju Bišopsgejt, mada su brojna kola iz
grada takođe tu donosila svoje mrtve, naročito iz parohije Svih Svetih na
Zidu. Mesto koje ne mogu pomenuti bez dubokog žaljenja. Desilo se, dve ili
tri godine nakon kuge, da je prostor bio prepušten ser Robertu Klejtonu.
Pričalo se, koliko istinito ne znam, da je pripao kralju zbog nedostatka
naslednika, pošto su svi koji su imali neka prava propali prilikom kuge i tako
ga je taj ser Robert Klejton dobio na dar od kralja. Ali ma kako on do toga
došao, sasvim je izvesno da se na tom zemljištu gradilo po njegovom
naređenju. Prva kuća koja je tu sagrađena bila je velika lepa kuća, koja još
stoji, sa licem prema ulici ili prolazu sada zvanom Aleja Hend - i mada jetako zovu, široka je kao ulica. Kuće koje su, u istom nizu sa tom kućom
građene prema severu sazidane su na onom istom tlu gde su siroti ljudi
sahranjeni i tela su, kada je zemlja iskopana za temelje, bila povađena, neka
tako očuvana da se ženska lobanja prepoznavala po njenoj dugoj kosi, a na
drugima meso još nije bilo sasvim propalo; tako da se svet glasno počeo
buniti protiv toga i neki su tvrdili da bi to moglo izazvati povratak kuge;
posle čega su kosti i tela, čim su dospelo do njih, bila prenesena na drugi kraj
zemljišta i sva zajedno bačena u jednu duboku jamu, iskopanu za tu priliku,
na kojoj se zna da sada ništa nije sagrađeno, već je prolaz do naredne kuće na
gornjem delu Aleje Rouz, upravo ispred vrata gostionice koja je sazidana
mnogo godina kasnije; a zemljište je palisadom ograđeno od ostalog dela
prolaza, kao neki mali skver; tu leže ostaci i kosti blizu dve hiljade mrtvih
koje su donela kola u njihov grob u jednoj jedinoj godini.
(4) Osim toga, postoji i parče zemlje u Mjursfildu, kada se uđe u ulicu
koja se sada zove Old Betlem, koje se proširilo, mada se ne koristi čitavo za
istu namenu.
[N.B.-Pisac ovih uspomena leži upravo u toj zemlji, po sopstvenoj želji,
jer mu je tu sestra sahranjena nekoliko godina ranije.]
(5) Parohija Stepni, koja se proteže od istočnog dela Londona ka severu,
čak do samog ugla crkvenog dvorišta Šordič, imala je parče zemlje da
sahranjuje svoje mrtve odmah do pomenutog dvorišta, i iz tih razloga je
ostalo otvoreno i još uvek se, verujem, tu sahranjuje. I takođe su dva groblja
u Spitlfildsu, jedno gde je kapela koja je podignuta da bi se olakšalo ovako
velikoj parohiji i druga u Petikoat Lejnu.
Ne manje nego pet drugih mesta, koristila je parohija Stepni u to vreme;
jedno koje stoji kod parohijske Crkve svetog Pavla, Sadvel, i drugo koje stoji
kod parohijske Crkve sv. Jovana u Vapingu, a i jedna i druga tada nisu imale
naziv parohija, već su pripadale parohiji Stepni.
Mogao bih ih još nabrojati, ali ovo što mi dolazi u pamćenje okolnosti su,
mislim, učinile beskorisnim za nabrajanje. U celini, moglo bi se reći da je
takva bila nužda da se u ovom vremenu nesreće načine nova groblja u
najvećem broju spoljnih parohija da bi se pokopao ogroman broj ljudi, koji su
umrli u kratkom vremenu; ali zašto se kasnije nije pazilo da se ova mesta
izuzmu od uobičajenog korišćenja da bi tako mrtvi mogli počivati
neuznemiravani, na to nemam odgovor i moram priznati da mislim kako je topogrešno. Koga treba kriviti, ne znam.
Trebalo bi da kažem kako su kvekeri takođe u to vreme imali svoje
posebno groblje, koje još uvek koriste; a takođe su imali i posebna mrtvačka
kola za svoje mrtve; a čuvenom Solomonu Iglu koji je, kako sam već
pomenuo, proricao kugu kao Božiji sud, i trčao go po ulicama govoreći svetu
kako ona dolazi da ih kazni za njihove grehe, umrla je žena na samom
početku kuge i kao prva je bila prenesena kvekerskim kolima na njihovo
novo groblje.
Mogao bih ovaj izveštaj nadopuniti mnogim zanimljivim stvarima koje su
se desile u vreme zaraze, a naročito onim što se zbivalo između
gradonačelnika i Dvora, koji se tada nalazio u Oksfordu, i kakve su upute
stizale od vlade, s vremena na vreme, о ponašanju u ovim kritičnim
prilikama. Ali uistinu se Dvor time malo bavio, a i ono što je učinio bilo je
od tako male važnosti da ne vidim nekih razloga da tome posvećujem imalo
pažnje; izuzev što je naložio mesečni post u gradu i slao kraljevsku pomoć da
se olakša sirotinji, što sam već pomenuo.
Veliki su prekori bili upućeni onim lekarima koji su svoje bolesnike
napustili za vreme bolesti i sada, kada su se vratili u grad, niko nije hteo da
ih uposli. Nazivali su ih dezerterima i često bi im na vrata bila napisana i
prikačena objava „Doktor na prodaju”, tako je više ovih lekara bilo
prinuđeno da neko vreme mirno sedi i ćuti, ili makar da se preseli i potraži
novu klijentelu. Slično je bilo i sa sveštenstvom, prema kojima je svet uistinu
bio vrlo uvredljiv, pišući stihove i praveći skaredne šale, recimo na crkvenim
vratima, „Iznajmljujem propovedaonicu” ili „Prodajem”, što je bilo još gore.
Nije najmanja od naših nevolja bila ta što sa nestankom zaraze nije nestao
i duh svađe i prepirki, klevetanja i optuživanja, koji je ranije bio veliki
rušitelj nacionalnog mira. Rečeno je da je on bio ostatak starih
neprijateljstava koja su nas tako skoro gurnula u krv i nered. Ali, posle je
Odluka о pomilovanju 
31
 umirila samu svađu i vlada je preporučila mir među
porodicama i ljudima u svim prilikama, u čitavoj naciji.
Ali to se nije moglo prevladati; a posebno posle prestanka kuge u
Londonu, kada je svako ко je video u kakvom su stanju ljudi bili i kako su
tada pazili jedni druge obećao je da će u budućnosti imati više milosrđa i da
neće druge prekorevati; hoću reći, svako ко ih je tada video pomislio bi da ćeoni, napokon, prići jedni drugima sa drukčijim raspoloženjem. Ali, kako
rekoh, to se nije moglo prevladati. Sukob je ostao; Crkva i prezbiterijanci su
ostali nepomirljivi. Čim je kuga prestala, disidenti su oterali one sveštenike
koji su zauzeli napuštene propovedaonice; nisu mogli od njih očekivati ništa
drugo do da se na njih obruše sa kaznenim zakonom, terajući ih da prihvate
njihovo propovedanje dok su bolesni i da ih proganjaju čim ozdrave; što smo
i mi koji smo pripadali Crkvi smatrali vrlo surovim i nikako nismo
odobravali.
Ali, to je bilo delo vlasti i ništa nismo mogli učiniti da to sprečimo; mogli
smo samo reći da to nije naše delo i da za to ne možemo odgovarati.
Na drugoj strani, disidenti su prekorevali one sveštenike Crkve koji su
otišli i napustili svoju dužnost, ostavljajući narod u opasnosti, i u času kada
mu je najviše trebalo utehe i slično; ovo mi nismo mogli nikako odobriti, jer
nemaju svi ljudi istu veru i istu hrabrost, a Pismo nam zapoveda da sudimo
bez oštrine i prema milosrđu.
Kuga je strašan neprijatelj i naoružanje užasima za koje svaki čovek nije
opremljen da mu se odupre ili pripremljen da izdrži taj udarac. Istina je da se
vrlo mnogo sveštenstva koje je bilo u prilici da to učini se sklonilo i pobeglo
u strahu za bezbednost svojih života; ali je isto istina da ih je mnogo ostalo i
da ih je mnogo palo u ovoj nesreći vršeći svoju dužnost.
Istina je da su neki od proteranih disidentskih sveštenika ostali i njihova
hrabrost zaslužuje svaku hvalu i poštovanje - ali to nije bilo nekakvo
mnoštvo; ne može se reći da su svi ostali i da se nijedan nije sklonio u
unutrašnjost, kao što se ni za crkveno sveštenstvo ne može reći da je sve
otišlo. Niti su svi oni koji su otišli učinili to a da nisu obezbedili kurate i
druge na svoja mesta, da vrše neophodnu službu i posećuju bolesne dok god
je to bilo izvodljivo; tako da bi se, kada se sve uzme, nekakav račun milosrđa
mogao napraviti na obe strane i treba da budemo svesni kako takvo vreme
kakvo je bilo 1665, nema premca u istoriji i da svaki čovek u takvim
slučajevima ne poseduje nepokolebljivu hrabrost. Neću da pričam о tome,
već sam radije odabrao da pripovedam hrabrost i vatru pobožnosti onih sa
obeju strana, koji su sebe izlagali opasnosti služeći sirote ljude u njihovoj
nesreći, ne opominjući se onih koji su se pokazali nesposobnim za svoju
dužnost. Ali, nedostaci u naravi među nama od suprotnog su načinili nužnost;
oni koji su ostali ne samo što su sebe odveć uzdizali već su kudili one kojisu pobegli, bedili ih za kukavičluk, za napuštanje svoga stada, kao one koji
se ponašaju poput najamnika i slično. Preporučujem milosrđu svih dobrih
ljudi da se sete svega i pažljivo se zamisle nad užasima vremena, i ко god
tako učini, videće da nije bila dovoljna obična snaga da se izdrži. To nije bilo
kao kada se nastupa na čelu vojske i izaziva konjanik na polju, već je to
značilo izazvati Smrt, konjanika na belom konju; ostati značilo je uistinu
umreti i nije se moglo očekivati ništa manje, naročito kako su stvari izgledale
krajem avgusta i početkom septembra i kako je bilo razloga da se očekuje da
će biti; jer nijedan čovek nije očekivao, još manje se usuđujem da kažem
verovao, da će boleština imati tako nagao zaokret kakav je imala i smesta
opasti za čitavih dve hiljade sedmično, kada se znalo koliko je ogroman broj
ljudi u to vreme bio bolestan; a tada su se sklonili i mnogi od onih koji su,
ranije, najveći deo vremena, ostali tu.
Osim toga, ako je Bog više snage dao jednima nego drugima, da li zato
treba da se hvališu svojom sposobnošću da izdrže udarac i bedu pred onima
koji nisu dobili isti dar i podršku, ili pre ne bi trebalo da budu smerni i
zahvalni što im je bilo moguće da budu korisniji od svoje sabraće?
Mislim da treba sve upamtiti u čast takvih ljudi, sveštenstva, kao i lekara,
hirurga, apotekara, predstavnika vlasti i službenika svih vrsta, kao i svih
korisnih ljudi koji su izlagali svoje živote vršeći svoju dužnost, kao što su to
učinili svi oni koji su ostali do kraja; a mnogi među njima ne samo što su
živote izložili već su ih i izgubili u ovoj tužnoj prilici.
Jednom sam sačinio spisak svih takvih, hoću reći svih profesija i poslova,
koji su tako umrli, kako sam to nazvao, na onaj način na koji je njihova
dužnost iziskivala; ali nije moguće jednom čoveku da bude siguran u svim
pojedinostima. Sećam se samo da je tu umrlo šesnaest sveštenika, dvojica
odbornika, petorica lekara, trinaest hirurga, u gradu i sloboštinama pre
početka septembra. Ali pošto je tada došlo do velike krize i vrhunca zaraze,
to ne može biti potpun spisak. Što se sveta iz nižih slojeva tiče, mislim da je
umrlo šezdeset i četiri konstejbla i njihovih zamenika u dve parohije Stepni i
Vajtčepel; ali tu ne mogu zaključiti svoj spisak, jer se u septembru boleština
obrušila na nas svom žestinom i izgubili smo svaki račun. Priča i brojke su
podjednako značili. Mogli su šta su hteli staviti u sedmični izveštaj i
proglasiti da ih ima sedam ili osam hiljada ili kako se kome sviđa; sigurno je
samo da se umiralo u gomilama i da se sahranjivalo u gomilama, hoću reći,bez kakvog izveštaja. I ako mogu verovati nekim ljudima, koji su bili više
napolju i više u vezi sa tim stvarima nego ja - mada sam bio dovoljno
prisutan za nekoga ко sa tim nije imao više posla nego ja - hoću reći, ako im
mogu verovati, u prve tri sedmice spetembra nije sahranjivano manje od
20.000 ljudi sedmično. Opet, neki potvrđuju istinitost toga; ja se opet držim
bliže zvaničnim izveštajima; sedam i osam hiljada sedmično dovoljno je da
potvrdi sve ono što sam rekao о užasu tih vremena; i zadovoljstvo je meni
koji pišem, kao i onima koji čitaju, biti u stanju da se kaže kako je sve
ispričano sa merom i pre u okviru nekih granica nego preko njih.
S obzirom na sve ove činjenice, rekoh, mogao bih želeti da, kada smo se
oporavili, naše ponašanje, sa sećanjem na proteklu nesreću, više bude
prožeto milosrđem i nežnošću i da toliko ne uzdižemo sebe zbog sopstvene
smelosti u ostajanju, kao da su ljudi kukavice kada beže pred rukom Božijom
i kao da oni koji su ostali ne duguju nešto od svoje hrabrosti svome neznanju
i prezrenju ruke svoga Tvorca - što je zločinačka vrsta očajanja, a ne istinska
hrabrost.
Ne mogu a da ne zabeležim da su građanski službenici kao što su
konstejbli, njihovi zamenici, ljudi gradonačelnikovi i šerifovi, kao i parohijski
službenici, čiji je posao bio briga о sirotinji, u celini vršili svoju dužnost sa
hrabrošću kao i ma ко drugi, ako ne i većom, pošto je njihov posao bio
povezan sa većom opasnošću, jer se odvijao među sirotinjom, koja je bila
više podložna zarazi, i najžalosnijim uslovima kada bi im se to desilo. Ali,
takođe treba dodati da je veliki broj njih i umro; zaista teško da bi drukčije
bilo i moguće.
Nisam rekao ništa о lekovima ili predohrani koje smo obično uzimali u
ovoj strašnoj prilici - mislim na nas koji smo često izlazili napolje i gore-dole
ulicom, kao što sam ja činio; mnogo toga je bilo pokupljeno na osnovu knjiga
i nadrilekara о kojima sam već dovoljno kazao. Moglo bi se, opet, dodati da
je Udruženje lekara dnevno izdavalo više uputstava о onome šta su zapazili
tokom svoje prakse i koja, pošto su štampana, izbegavam zato da ovde
ponovim.
Jednu stvar ne mogu izbeći da ne pomenem - šta se desilo sa jednom od
onih varalica koja je objavila da ima najbolju predohranu protiv kuge, da
niko koje bude imao sa sobom neće biti zaražen, niti podložan zarazi. Ovaj
čovek koji, sa razlogom možemo pretpostavljati, nije nikada išao napolje bezovog izvrsnog sredstva u svom džepu, opet je bio zakačen boleštinom i
odnela ga je za dva ili tri dana.
Ja ne spadam u one što lekare mrze ili preziru; naprotiv, često sam
pominjao pažnju koju sam poklanjao nalozima svoga prijatelja dr Hita; ali
opet moram obznaniti da sam od svega koristio malo ili nimalo - izuzev, kako
sam pomenuo, što sam imao pripremljen vrlo jak miris za slučaj da naiđem na
neki napadni smrad ili što sam izbegavao da prođem suviše blizu nekog
groblja ili mrtvog tela.
Niti sam činio što znam da su neki činili; da održavaju organe tople i
živahne sa likerima i vinom i sličnim stvarima; i što je, kako sam saznao,
toliko koristio jedan učeni lekar da ih nije mogao ostaviti posle, kada je
zaraza prošla te je za ostatak svoga života ostao pijanac.
Sećam se kako je moj prijatelj lekar običavao da kaže kako postoje
izvesne smese lekova ili sredstava zaštite koji su sigurno dobri i korisni u
slučaju zaraze; od kojih, ili sa kojima, lekar može napraviti neograničen broj
lekova, kao što onaj što svira na zvonima može, menjajući poredak i zvuk u
samo šest zvona, načiniti nekoliko stotina različitih vrsta muzike; i da su sve
ove predohrane uistinu vrlo dobre: „Zato”, govorio je on, „nimalo se ne
čudim što se nudi ovakva gomila lekova u sadašnjoj nesreći i skoro svaki
lekar prepisuje različitu stvar, već kako ga njegov sud ili iskustvo upravljaju,
ali”, rekao je moj prijatelj, „neka se ispita sve ono što preporučuju svi lekari
u Londonu i videće se da je sve napravljeno od iste stvari, sa onim izmenama
koje samo uobrazilja nekog doktora proizvodi; zato”, reče on, „svaki čovek
na osnovu sopstvene građe i načina svoga života i okolnosti u kojima je
zaražen može sačiniti sopstveni lek od običnih lekova i sredstava predohrane.
Jedino što jedan preporučuje ovu stvar kao najbolju, drugi onu. Neki”, reče
on, „misle da su pilule koji sami nazivaju antikužnom pilulom najbolja
predohrana koja se može načiniti; drugi misle da je venecijanski sirup sam po
sebi dovoljan da se odupre kugi; a ja mislim ono što svi misle, to jeste da je
poslednji dobar da se uzme ranije da spreči, a prvi, ako dode do bolesti, da je
otera.” Po ovom mišljenju, nekoliko puta sam uzeo venecijanski sirup i još se
preznojio i smatrao da sam se toliko pripremio protiv zaraze koliko se iko
može pripremiti silom lekova.
Što se tiče nadrilekara i varalica, kojih je grad bio pun, nisam slušao
nikoga od njih i često sam kasnije primećivao, sa izvesnim čuđenjem, dačitave dve godine nakon kuge jedva da sam ikoga od njih video ili čuo. Neki
su uobražavali da ih je sve do poslednjeg zbrisala zaraza i tu videli poseban
znak Božije osvete na onima koji su ubogi svet vodili u jamu uništenja, za
malo novaca koje su dobijali od njih; ali ja ne mogu ići tako daleko. Da ih je
mnoštvo umrlo sigurno je - о mnogima od njih i sam znam - ali da su svi
zbrisani, veoma se pitam. Pre verujem da su pobegli u unutrašnjost i nastavili
svoj posao među tamošnjim svetom, koji je bio pod utiskom zaraze koja im
dolazi.
Sasvim je, opet, sigurno da se nijedan od njih nije zadugo pojavio ni u
Londonu ni u okolini. Bilo je, istina, više lekara, koji su objavili oglase
preporučujući svoje tvorevine za čišćenje tela, kako su ih zvali, posle kuge, i
potrebnih, kako su oni govorili, onim ljudima koji su bili bolesni i izlečeni;
dok ja ovde moram reći kako verujem u ono što je bilo mišljenje
najuglednijih lekara - da je sama kuga dovoljan čistač i da onima koji su joj
umakli nisu potrebni nikakvi lekovi da im čiste telo od drugih stvari;
otvorene rane, tumori i sve ostalo što je pucalo i seklo se po uputstvima
lekara dovoljno su ih očistili; i sve ostale boleštine i uzroci boleština bili su
odneseni na taj način; i kako su lekari izricali ovo svoje mišljenje gde god su
se pojavili, šarlatani su imali malo posla.
Bilo je, istina, više malih uzbuna koje su se zbile nakon opadanja kuge, i
ne znam da li su proisticale iz straha i nesigurnosti u ljudima, kako su neki
mislili; ali smo povremeno čuli da će se kuga vratiti za neko vreme; i čuveni
Solomon Igl, goli kveker kojeg sam pominjao, prorokovao je svakodnevnu
zlu plimu; i nekolicina drugih nam je govorila da London nije bio dovoljno
kažnjen i da nam tek predstoje tužniji i teži udarci. Da su se tu zaustavili ili
da su dostigli do pojedinosti te nam kazali da će grad sledeće godine biti
uništen požarom, tada, uistinu, kada bismo videli da se to desilo, niko nas ne
bi mogao kriviti ako bismo poklonili više od obične pažnje njihovim
proročanskim duhovima; u najmanju ruku, divili bismo im se i postali mnogo
pažljiviji istražujući značenja i odakle im to njihovo predznanje. Ali, pošto su
nam svi govorili о obnavljanju kuge, о njima se više nismo brinuli; ipak smo
zbog ovih stalnih glasina svi bili pod nekakvom stalnom napetošću; ako bi
neko iznenada umro, ili bi se pegavac, u nekom času, pojačao, smesta bismo
se uzbunili; još više ako bi porastao broj umrlih od kuge, jer ih je krajemgodine uvek bilo 200 do 300. 
32
 U svakom slučaju, stalno smo se ponovo
uznemiravali. Oni koji se sećaju grada Londona pre požara moraju pamtiti da
tada nije bilo takvog mesta koje mi danas zovemo Njugejt Market već usred
ulice koju sada zovemo Bloublider Strit i koja je svoje ime dobila po
kasapima koji tu obično ubijaju i deru svoje ovce (i koji su, izgleda, imali
običaj da naduvavaju njihovo meso mehovima da bi se činilo veće i deblje,
zbog čega ih je kaznio gradonačelnik); hoću da kažem, od kraja te ulice
prema Njugejtu stajala su dva dugačka reda klanica gde se prodavalo meso.
Desilo se da su u ovim klaonicama dva čoveka pala mrtva dok su
kupovala meso i to je bio povod glasini da je sve meso zaraženo; što se,
mada je moglo uplašiti ljude i pokvariti trgovinu za dva ili tri dana, kasnije
jasno pokazalo kao nimalo istinito. Ali, niko ne može izaći nakraj sa strahom
kada ga obuzme.
Ipak, bila je Božija volja da sa početkom zimskog vremena tako povrati
zdravlje gradu da smo u februaru shvatili da je boleština potpuno iščezla i
više se nismo tako lako plašili.
I dalje su se učeni ljudi pitali a običan svet bio u nedoumici kako da se
očiste kuće i roba gde je kuga bila, i kako da se opet načine pogodnim za
stanovanje one kuće koje su ostavljene praznim za vreme kuge. Gomila
mirisa i raznih sredstava bila je prepisana od lekara, jedni od jedne, drugi od
druge vrste, zahvaljući čemu su ljudi, koji su to slušali, uvalili sebe u velike
i, po mom mišljenju, uistinu nepotrebne troškove; i siromašniji ljudi, koji
samo otvaraju svoje prozore danju i noću, sagorevali su sumpor, smolu i
barut i slične stvari po svojim sobama čineći to kao da su najbogatiji; štaviše,
užurbani ljudi koji su se, kako već rekoh, vratili kući u žurbi i izvrgavajući se
opasnosti, našli su malo ili nimalo neugodnosti u svojim kućama, kao i na
robi i činili su sa njima malo ili ništa.
Ipak, u celini, razboriti, oprezni ljudi preduzeli su neke mere da prozrače i
namirišu svoje kuće i sagorevali su mirise, tamjan, bendžanime, sumporne
soli u svojim dobro zatvorenim sobama i potom izbacivali vazduh
eksplozijom baruta; drugi su palili velike vatre da danonoćno gore nekoliko
dana i noći; iz toga razloga su se na dva ili tri mesta kuće zapalile potpuno i
tako vrlo uspešno očistile izgorevši do temelja; što se desilo u Retklifu,
Holbornu i jedna u Vestminsteru; osim toga, dve ili tri su se zapalile ali sevatra ugasila pre nego što ih je potpuno zahvatila; a sluga jednog građanina,
mislim u Temz Stritu, uneo je toliko mnogo baruta u kuću svoga gospodara
da bi je očistio od zaraze i rukovao je njime tako budalasto da je razneo deo
krova. Ali još nije bilo došlo vreme da se grad očisti vatrom, mada to nije
bilo daleko; jer ću ga za devet meseci videti u pepelu; primedba suviše
smešna da se о njoj raspravlja; jer, ako bi seme kuge ostalo u kućama, ako se
ne uništi vatrom, zašto ona opet nije izbila s obzirom na sve one zgrade u
predgrađima i sloboštinama i u velikim parohijama kao što su Stepni,
Vajtčepel, Oldgejt, Bišopsgejt, Šordič, Kriplgejt i Sv. Gil, gde požar nikada
nije došao i gde je kuga najžešće besnela, a koje su ostale u istom stanju kao
i ranije?
Ali da ovo ostavim po strani, sigurno je da su ljudi koji su bili više nego
obično oprezni u pogledu svoga zdravlja preuzeli posebne korake za ono što
su nazvali čišćenjem svojih kuća i gomila skupih stvari je potrošena na taj
račun, a ja moram reći da ne samo što su te kuće bile očišćene, kako su oni
želeli, već se vazduh ispunio vrlo prijatnim i zdravim mirisima, tako da su u
tome imali koristi i oni koji na to nisu potrošili novac.
I opet moram reći da, mada je sirotinja u grad došla vrlo užurbano, kako
sam već ispričao, bogati nisu toliko žurili. Došli su, istina, poslovni ljudi, ali
mnogi od njih nisu doveli svoje porodice sve do proleća, i kada su videli da
imaju valjanih razloga da veruju da se kuga neće vratiti.
Dvor je, istina, došao ubrzo posle Božića, ali plemstvo i vlastela, izuzev
onih koji su bili zaposleni u administraciji, nisu došli tako brzo.
Takođe bi ovde trebalo napomenuti da, uprkos tome što je kuga bila tako
žestoka u Londonu i na drugim mestima, opet pada u oči da se nikada nije
pojavila na brodovima flote; a opet je bila neubičajena potražnja na reci i čak
i po ulicama za mornarima da popune flotu. Ali je to bilo početkom godine,
kada je kuga jedva počela i uopšte nije dospela do tog dela grada, gde se
obično traže mornari; i mada rat sa Holanđanima uopšte nije bio srećan po
ljude toga vremena i mornari su se sa otporom odazivali u službu, i mnogi se
žalili da su ih odvukli na silu, opet se za više njih to pokazalo srećnim
nasiljem, jer bi možda propali u opštoj nevolji i oni su, pošto je letnja služba
bila gotova, mada su bili u prilici da ožale nesreću svojih porodica - jer su
mnogi, po njihovom povratku, bili u svojim grobovima - opet našli mesta
mesta za zahvalnost što su sklonjeni izvan domašaja nesreće, madaumnogome protiv svoje volje. Zaista smo imali žestok rat sa Holanđanima te
godine i jednu veliku bitku na moru gde su Holanđani prošli gore, ali smo mi
izgubili mnogo ljudi i neke brodove. Ali, kako sam napomenuo, kuge nije
bilo u floti, a kada je dospela do brodova na reci, počela je popuštati u
žestini.
Voleo bih da izveštaj о ovoj tužnoj godini završim sa posebnom poukom
za istoriju; mislim na zahvalnost Bogu, koji nas je čuvao da nas ne odnese
ova strašna nesreća. Sigurno da okolnosti ovog spasa, kao i strašnog
neprijatelja od kojeg smo bili pošteđeni, to traže od čitave nacije. Okolnosti
ovog pošteđenja su vrlo upečatljive, kako sam to već pomenuo, a naročito
strašno stanje u kojem smo bili ispunilo je čitav grad iznenađenjem i radošću
pred nadom da će zaraza stati.
Ništa osim samog prsta Božijeg, osim svemoćne sile, nije moglo to
učiniti. Kuga je prezirala sve lekove; smrt je besnela na svakom uglu; i da se
još nekoliko sedmica nastavilo kako je krenulo, grad bi bio očišćen od svih,
od svakoga ко ima dušu. Ljudi su svuda počeli padati u očajanje; svačije
srce je klonulo u strahu; ljudi su bili očajni u teskobi svoje duše i strah pred
smrću se video na svakom licu i pokretu.
U samom tom času u kojem smo mogli reći „zalud je sva pomoć
čovekova” - kažem, u samom tom času smilovao se Bog na najveće moguće
iznenađenje, da natera zver da klone, i to sama od sebe; i njena zloća je pala,
kako sam već kazao, mada je bilo bezbroj bolesnih, opet je tek poneko umro
i prvi sedmični zbir je iznosio 1843; divan broj, uistinu!
Nemoguće je opisati pramenu koja se javila u ponašanju ljudi toga
četvrtka kada je izašao sedmični izveštaj. Moglo se u njihovom držanju videti
tajnovito iznenađeje i osmejak radosti na svačijem licu. Stezali su ruke jedni
drugima na ulici i oni koji pre toga teško da bi zajedno prošli istom stranom
ulice. Tamo gde ulice nisu bile odveć široke, otvarali su prozore i dozivali se
iz kuće u kuću, raspitivali se kako su i da li su čuli dobru vest da kuga
popušta. Neki bi si vratio čuvši da se pominju dobre vesti i pitao: „Kakve
dobre vesti?”, i kada bi mu kazali da kuga popušta i da je zbir pao za skoro
dve hiljade, oni bi uzviknuli: „Slava da je Bogu!” i glasno bi klicali od
radosti govoreći kako to još nisu čuli; i takva je bila radost ljudi kao da se,
kao što i jeste, život vratio iz groba. Mogao bih izneti mnoštvo neobičnih
stvari koje su učinjeni u ispadima radosti, kao što su činjene u ispadima bola;ali, to bi umanjilo vrednost svega.
Moram priznati da sam bio veoma potišten pre nego što se to desilo jer se
ogroman broj razboleo jednu ili dve sedmice ranije i, osim onih koji su umrli,
bio je toliki i jadikovanja su se čula svuda da se činilo kao da se čovek
suprotstavlja svome razumu ako očekuje da umakne; jedva da je u mom
susedstvu bilo kuće koja nije bila zaražena i činilo se da uskoro neće nikoga
biti u mom susedstvu ко nije zaražen. Uistinu je teško verovati kakvo je
strašno pustošenje nastalo u poslednje tri sedmice, jer, ako mogu verovati
ljudima čije sam proračune uvek nalazio vrlo zasnovanim, bilo je 30.000
mrtvih i skoro 100.000 bolesnih u poslednje tri sedmice о kojima govorim;
jer, broj bolesnih je bio iznenađujući, uistinu zaprepašćujući i svi oni koji su
još pre toga sačuvali hrabrost sada su klonuli.
Usred ove nesreće, kada je stanje u kojem se našao grad London bilo
uistinu strahotno, baš tada se Bog smilovao - jer je Njegova sama ruka
razoružala neprijatelja; otrov je izvađen iz žaoke. To je bilo čudesno; čak su i
sami lekari bili iznenađeni. Kada bi došli, našli bi svoje pacijente u boljem
stanju; ili im je dah postao prijatan, ili su tumori pukli ili je osip nestao a
koža okolo promenila boju, ili je groznice nestalo, ili su iščileli bolovi u
glavi, ili se pojavio neki dobar simptom; tako su se, za nekoliko dana, svi
oporavili, čitave porodice koje su bile zaražene, a kod kojih su se sveštenici
molili sa njima i iščekivali smrt svakoga časa, bile su povraćene i
ozdravljene i niko među njima nije umro.
Nije bilo to zato što je otkrivena neka nova medicina, ili novi metod
lečenja iznađen, ili zbog iskustva u lečenju lekara i hirurga; već je to
očigledno bila Njegova nevidljiva ruka koja je prvo poslala ovu boleštinu
kao suđenje nama; i neka atesitički deo čovečanstva nazove ove moje reči
kako hoće, ovo nije rečeno u zanosu; to su, u to vreme, znali svi ljudi.
Boleština se izmorila i njena zloća je bila potrošena; i neka misli ко šta hoće,
neka filosofi istražuju prirodne uzroke da bi tome našli razlog i neka se trude
koliko god mogu da bi umanjili dug koji imaju prema svome Tvorcu, oni
lekari koji su najmanje skloni veri bili su prinuđeni da priznaju kako je sve to
natprirodno, kako je sve to neobično i da se ne može dati nikakvo
objašnjenje.
Ako bih sada rekao da je sve to vidljiv poziv svima nama na zahvalnost,
naročito nas koji smo bili pod teretom kuge, možda bi neko mogao pomisliti,sa osećanjem da su stvari gotove, kako je to obična litanija, propoved na
mestu gde treba pisati istoriju, pridikovanje umesto iznošenja činjenica; i ovo
me tera na uzdržljivost veću nego što bih na ovom mestu učinio. Ali, ako se
deset gubavaca izleči i samo jedan odaje hvalu, ja želim da budem taj jedan i
da budem zahvalan za sebe.
Neću poricati da je tada bilo silno mnoštvo ljudi koji su, po svemu što se
dalo videti, gajili silnu zahvalnost u tom času; jer njihova usta su bila
zatvorena, čak i usta onih čija srca nisu bila tako dugo dirnuta time. Ali
utisak je bio tako jak da se tome nije moglo odupreti; ne, čak ni najgori među
ljudima.Bila je obična stvar tih dana sretati po ulicama neznance о kojima ne
znamo ništa a koji iskazuju svoje iznenađenje. Idući jedan dan Oldgejtom gde
je prolazilo mnogo ljudi, naiđe jedan čovek od kraja Minorisa i pogledavši po
ulici gore-dole, on ispruži ruke: „Gospode, kakva promena! Šta, pa prošao
sam ovde prošle sedmice i jedva da sam ikoga video”. Drugi čovek - čuo
sam ga - dodade: „Sve je ovo čudo; sve je ovo san.” „Slava Gospodu,” reče
treći čovek, „i zahvalimo Mu se, jer je sve ovo Njegovo delo, ljudska pomoć
i ljudska veština su bili na izdisaju”. Svi su bili neznanci jedan drugome. Ali
takvi pozdravi su na ulicama bili česti tih dana; i, uprkos tome što je to bilo
čudno ponašanje, obični ljudi išli su ulicama zahvaljujući Bogu na svom
spasenju.
Sada su ljudi, kako sam već rekao, izgubili opreznost i to odveć brzo; mi
se više nismo plašili da prođemo pored čoveka sa belom kapom na glavi, ili
sa šalom umotanim oko vrata, ili koji hramlje zbog oteklina u bedrima, sve
što je bilo zastrašujuće do krajnosti samo sedmicu ranije. A sada ih je ulica
bila puna, ovih jadnih stvorova koji su se oporavljali, da im odamo što smo
dužni, pokazala su se vrlo osteljiva na svoje neočekivano spasenje; i mnogo
bih se о njih ogrešio, ako ne bih obznanio da verujem kako su mnogi od njih
bili istinski zahvalni. Ali dužan sam da kažem, za većinu ljudi moglo bi se
pravedno reći ono što se kaže za decu Izraela kada su bili spaseni od ropstva
faraona, kada su prešli Crveno more i pogledali nazad i videli kako Egipćane
odnosi voda; zapevali su Mu u slavu, ali su brzo zaboravili Njegova dela.
Ne mogu više dužiti. Mogli biste me smatrati presklonim kuđenju i
možda nepravednim ako bih se upustio u neprijatni posao razmišljanja, bez
obzira šta je tome uzrok, о nezahvalnosti i povratku svih oblika zloće medu
nas, о čemu sam se mnogo sam osvedočio. Zaključiću izveštaj о ovoj
nesrećnoj godini svojom grubom ali iskrenom stancom, koju sam ispisao na
kraju svog svakidašnjeg dnevnika iste godine kada je napisana:
Velika kuga beše u Londonu
Šezdeset i pete,
Mnoštvo ih odnese ona a živ
Ostah ja!
H.F.sken: 
Cyrano
obrada: 
BABACDanijel Defo (1660-1731)
Beleška о autoru
Danijel Fo, koji će kasnije promeniti svoje prezime u Defo sa očiglednom
željom da mu pridoda plemenitiji zvuk, rodio se u Londonu, 1660. godine,
kao sin kasapina.
Porodica Fo bila je disidentska te je, zbog propisa koji su disidentima
ograničavali i školovanje i izbor profesije, Danijel (De)fo bio prinuđen da
završi Mortonovu akademiju za disidente nameravajući da postane
propovednik, ali je posle ženidbe 1683. godine započeo karijeru trgovca.
Aktivno je učestvovao u političkom životu - versko opredeljenje ga je,
naravno, učinilo velikim protivnikom dinastije Stjuart, ponovo uspostavljene
1660. godine - učestovao je i u neuspeloj Monmautovoj pobuni, a
napredovanju trupa Vilijama Oranskog pridružio se 1688, dakle, u času
„slavne revolucije”, koja je umnogome odredila kasniju istoriju VelikeBritanije.
Defo je, u sasvim savremenom smislu tih reči, bio novinar i književnik;
prvi put na sebe skreće pažnju pamfletom „Najkraći način sa disidentima”, u
kojem se ironično zalaže za potpuno i divljačko uništenje disidenata. Zbog
ovoga izrugivanja bio je kažnjen, zatočen i stavljen na stub srama. U životu
će se nekoliko puta naći u tamnici, mada uvek nakratko, kako zbog svoga
pisanja, tako i zbog trgovačkog bankrotstva. Kasnije će, pronašavši zaštitu
nekih političkih moćnika, pri javnim istupanjima iskazivati umerenije i
političke i verske stavove.
Defo je bio izuzetno plodan pisac i kao novinar i kao književnik; danas se
u Engleskoj smatra i prvim istinskim romansijerom i reporterom. 
Robinzon
Kruso,
 jedan od najčuvenijih romana svih vremena i jezika, pojavio se 1719.
godine. Dugačak bi bio spisak i Defoovih najznačajnijih dela, te pomenimo
samo da se u jednoj godini, 1722, pojavila i 
Godina kuge
 (u originalu,
bukvalno, 
Dnevnik godine kuge),
 roman 
Mol Flanders, Istorija Petra Velikog
i 
Pukovnik Džek.
 Pisao je о mnogo čemu, od rasprava о engleskoj trgovini do
detaljnih putopisnih, u pravom smislu reporterskih knjiga, kakva je 
Putovanje
po čitavom ostrvu Velika Britanija,
 knjiga u tri toma, objavljivana između
1724. i 1726. godine. Umro je 1731. godine.
Roman 
Godina kuge
 napisan je u formi memoara jednog londonskog
građanina sa obiljem podataka, činjenica i epizoda koje je Defo morao čuti
od drugih - u času izbijanja epidemije sam je imao tek pet godina - kao i
saznati iz obimne literature koja se, posle epidemije, о njoj pojavila; neke su
scene čak doslovno preuzimane. Roman je potpisan inicijalima H. F. i
pretpostavlja se da je tako pripisan Defoovom stricu Henriju Fou koji je, kao
i pripovedač, proizvodio i prodavao sedla. Ta igra između „faction" i
„fiction” kojoj Defo pribegava u ovom romanu čini ga bliskim ne samo
realističkoj tradiciji, kako se uobičajeno i sa razlogom smatra, već i nekim
tokovima moderne književnosti.Beleška о prevodiocu
Radoslav Petković rođen je 1953. godine u Beogradu.
Romani: 
Put u Dvigrad
 (1979, 1997, Nagrada „Miloš Crnjanski”), 
Zapisi
iz godine jagoda
 (1983), 
Senke na zidu
 (1985, 1994, 1999), 
Sudbina i
komentari
 (1993, nagrade: „Meša Selimović” i „Borbina nagrada” za najbolju
knjigu godine, NIN-ova nagrada za najbolji roman godine).
Knjige priča: 
Izveštaj о kugi
 (1989,1990, „Andrićeva nagrada”, 2002) i
Čovek koji je živeo u snovima
 (1998, 1999, „Vitalova nagrada” za knjigu
godine).
Knjiga esejističke proze: 
Ogled о mački
 (1995).
Dela Radoslava Petkovića prevedena na francuski jezik: 
Communication
sur le peste
 (1992, 1995), 
Des ombers sur le mur
 (1996), 
Destin et
Commentaires
 (1998) i 
L’homme qui vivait dans les reves
 (1999).
Prevodio je sa engleskog jezika Defoa, Čestertona, Stivensona i Tolkina.
Priče Radoslava Petkovića nalaze se u nekoliko antologija objavljenih u
zemlji i inostranstvu.
Od avgusta 1993. godine autor je „Vremena knjige”, a od septembra
1996. „Stubova kulture”.1
 U stvari su u pitanju izveštaji о krštenim i sahranjenim, tzv."bills”, koji
su u Lonodnu počeli da se vode još 1592. Prim. prev.
2
 U tadašnjoj organizaciji Londona razlikuju se tri dela grada: grad unutar
zidova (City intra muros), grad izvan zidova (City extra mitros) i spoljnje
parohije. Termin „grad" (city) i sam Defo koristi u oba značenja: kako i za
čitav grad London, tako i za grad unutar zidova. Prim. prev.
3
 Posebna naselja koje nemaju one privilegije koje ima sam grad, ali opet
uživaju poseban status. Prim. prev.
4
 Pripadnici lokalne vlastele, postavljeni da u kraljevo ime upravljaju
određenim područjima. Prim. prev.
5
 U terminologiji Defoovog vremena pod porodicom se podrazumevalo
čitavo domaćinstvo: žene. deca, ali i posluga Prim. prev.
6
 Za Evropu je odnos muslimana prema kugi, njihov fatalizam,
poslovičan. Treba se setiti sličnih rečenica kod Dositeja Obradovića. Prim.
prev.
7
 Prevod Đure Daničića. Prim prev.
8
 Kao veliki protivnik dinastije Stjuart, pre svega zbog svog verskog
opredeljenja - poslednji Stjuard ne samo što nisu trpeli disidente kojima je
Defo pripadao već su sumnjičeni da hoće da obnove katoličanstvo u
Engleskoj - i učesnik u njihovom rušenju, Defo malo gde propušta da ne
iskaže svoje negativno mišljenje о njima. Prim. prev.
9
 Četiri zdanja koja su pripadala udruženjima pravnika. U produžetku.
Defo nabraja njihove posebne nazive. Prim. prev.
10
 Misli se na obnovu monarhije i dinastije Stjuarta po završetku
građanskih ratova, godine 1660, dakle neposredno pred izbijanje kuge 1665.
Prim. prev.11
 Po jevrejskim verovanjima, mesto gde će se odigrati odlučujuća bitka
između vojski Dobra i Zla. Prim prev.
12
 Odvojivši crkvu od Rima, Henri VIII je uspostavio Englesku crkvu
(The Church of England)
 kao zvaničnu, državnu crkvu. U kasnijem periodu
Reformacije, od nje se odvajaju razni verski pokreti, sekte, poznati pod
imenom disidenata, što je jedan od uzroka građanskih ratova 1642-1660.
Prim. prev.
13
 Čuvena proročica iz toga vremena.
14
 Merlinovu glavu je navodno konstruisao filosof Robert Bekon da bi
mu prorokovala sudbinu.Prim. prev.
15
 Po Sirotinjskim zakonima, parohije su bile dužne da izdržavaju svoje
stanovnike bez ikakvih prihoda. Ova humana odredba je u praksi dovodila do
brojnih problema - stanovnici parohija su nerado primali došljake u strahu da
će morati da ih izdržavaju. To će se videti kasnije u Defoovom romanu. Prim.
prev.
16
 Neka vrsta policijskog službenika, pre uvođenja policije u modemom
smislu. Dužnost mu je da izvršava naređenja mirovnog sudije. Prim. prev.
17
 Pre toga je dubina groba određivana proizvoljno. Tada je prvi put
propisana dubina od kasnije poslovičnih šest stopa. Prim. prev.
18
 Čovek koji je išao ispred kola sa zvonom istovremeno najavljujući i
upozoravajući na nailazak kola sa mrtvacima. Prim. prev.
19
 Izgleda daje Džon bio u šatoru, ali, čuvši poziv, izašao je i stavio
pušku na rame i razgovarao sa njima kao daje na straži gde gaje postavio
neki pretpostavljeni oficir. 
Fusnota u originalu.
20
 Ovo je tako uplašilo Konstejbla i ljude koji su bili sa njim da susmesta promenili ton. 
Fusnota u originalu.
21
 Sa sobom su imali samo jednog konja. 
Fusnota u originalu
22
 Između kraja jula i kraja avgusta, važe za izuzetno nesrećne dane. Čak
je postojalo verovanje da ni drvo posečeno tih dana ne gori. 
Prim. prev.
23
 Jedan od takozvanih Klarendonovih zakona - po Erlu od Klarendona -
donošenih između 1661. i 1665. koji su bitno ograničavali građanska i verska
prava disidenata. Prim. prev.
24
 U originalu Defo pravi igru reči pošto 
officer
 na engleskom označava i
oficira u vojsci ali i službenika. Prim. prev.
25
 Period inkubacije kod bubonske kuge inače je između sedam i deset
dana. Defoovi zaključci su tačniji od shvatanja tadašnje medicine. Prim. prev.
26
 London toga vremena nema više od 200.000. stanovnika Nije jasno
odakle ovakve cifre piscu. Prim. prev.
27
 Suma je za ono vreme uistinu ogromna - u velikaše se tada računaju
oni sa prihodom od preko tri hiljade funti godišnje - ali kada se uzmu u obzir
redovni godišnji izdaci za sirotinju po Sirotinjskim zakonima nije nerealna.
Prim. prev.
28
 Deo reke gde se brodovi usidre kada se vrate kući zove se Pul i
obuhvata obe strane reke od Tauere do Kukoids Pointa i Lajmhausa. Fusnota
u originalu.
29
 Stara mcra za ugalj. Prim. prev.
30
 Bukvalno dar Bogu. Stvar koja pripadne kao nasleđe kruni da je
koristi za milosrdne svrhe. Prim. prev.
31
 Donesena jc 1660. po pov ratku Čarlsa II na presto i predstavljalaamnestiju za sve učinjeno tokom građanskih ratova. Prim. prev.
32
 Defo, inače vrlo skrupulozan kada je о podacima reč, na kraju romana
ipak postupa kao romansijer. Kuga nije tako naglo prestala i trajala je i
tokom naredne godine, ali je ovakav kraj Defou bio neophodan da bi ukazao
na Božiju milost. Prim. prev.